༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W1KG26107
ImageGroup:
ISBN:
11 KG26335
n/a
LCCN:
n/a
Title:
འབྲུག་པ་སངས་རྒྱས་རྡོ་རྗེའི་གསུང་སྔོན་འགྲོའི་སྐོར།
'brug pa sangs rgyas rdo rje'i gsung sngon 'gro'i skor/
སངས་རྒྱས་རྡོ་རྗེ་
Author:
sangs rgyas rdo rje
In/a
Descriptor:
Original Publication:
Place:
Publisher:
khams sgar deb phreng /;[7]
[bir, h.p.]
khams sgar gsung rab nyams gso rgyun spel khang/
2014
Date:
Volume:
12
Total Volumes:
TBRC Pages:
Introductory Pages:
Text Pages:
Scanning Information:
In/a
n/a
Scanned at M/S Satluj Infotech Images, E-45, Sector 27 Noida, District Gautam Buddha
Nagar, U.P. 201301 via New Delhi, IN for the Tibetan Buddhist Resource Center, 150 17th
st., New York, NY 10011, U.S.A 2006. Comments: 3/2017



23A205
༄༅། ། འབྲུག་པ་སངས་རྒྱས་རྡོ་རྗེའི་གསུང་
སྔོན་འགྲོའི་སྐོར་བཞུགས་སོ། །
མཛད་པ་པོ། འབྲུག་པ་སངས་རྒྱས་རྡོ་རྗེ།
1569-1645
ཁམས་སྒར་གསུང་རབ་ཉམས་གསོ་རྒྱུན་སྤེལ་ཁང་ནས་སྤར་དུ་བསྐྲུན།



་དཔལ་
ཚཕབཀས་(༥།
ངམ་
བ
ད་ལམ་འདིར་ཁམས་སྒར་མཐོ་སློབ་དྷརྨ་ཀ་རའི་མཁན་ལས་ལྷན་རྒྱས་
ནས་ཐུགས་བསྐྱེད་རྨད་དུ་བྱུང་བས་གསུང་རབ་ཉམས་གསོའི་ཆེད (དཔལ་
འབྲུག་པའི་གདམས་ཟབ་གཅེས་སྐྱོང་ཁང་) ཞེས་གསར་དུ་བཙུགས་གནང་
བ་ལ། སྤྱིར་ཆོས་ཚིགས་ཀྱི་ཡུལ་དབུས་གངས་ཅན་ལྗོངས་སུ་རྒྱལ་བསྟན་
རིན་པོ་ཆེ་ཐེག་པ་ཆེ་ཆུང་མདོ་སྔགས་ཡོངས་རྫོགས་བཞུགས་པ་བོད་
ལྟ་བུ་ནི་གང་དུ་ཡང་མེད་པ་ཞིག་ནའང་། བར་ལམ་ནག་ཕྱོགས་ཁ་དར་
བའི་འཐོར་རླུང་དྲག་པོས་རྒྱལ་བསྟན་རྩ་མེད་དུ་བཏང་ཡང་། དེང་སྐབས་
ཆོས་རྒྱུན་འཛིན་པ་སོ་སོའི་ཁུངས་ལ་གལ་ཆེའི་དཔེ་ཆ་གང་ཐོབ་དཔར་
འགྲེམ་གནང་བཞིན་པ་ལ་ཁོ་བོས་རྗེས་སུ་ཡིད་རང་དང༌། རང་ཕྱོགས་
ལྷན་རྒྱས་ནས་ཀྱང་གལ་ཆེའི་དཔེ་ཆ་ཉེར་མཁོ་ལྷག་ལུས་རིགས་དཔར་
འགྲེམ་གནང་ན། རྒྱལ་བསྟན་རིན་པོ་ཆེ་དར་རྒྱས་ཡུན་གནས་ཀྱི་བཙས་
སུ་འགྱུར་ངེས་ལ་དེ་བཞིན་མཁྱེན་འཚལ། ༧ དཔལ་མདོ་ཁམས་པའི་
མཚན་ཙམ་ཐོད་དུ་འཆིང་བའི་འདུ་གསུམ་པ་ངེས་དོན་བཤད་སྒྲུབ་ཉི་མས་
བོད་ཤིང་རྟ་ལོའི་ཟླ་ ༩ ཚེས་ ༢༣ ལ། །



༄༅། ། འབྲུག་པ་སངས་རྒྱས་རྡོ་རྗེའི་གསུང་
སྔོན་འགྲོའི་སྐོར་བཞུགས་སོ། ། །
ས ས མྨོ། 7 ང་༽༽
་
་
.
..
་
D 2422c5
མཛད་པ་པོ། འབྲུག་པ་སངས་རྒྱས་རྡོ་རྗེ།
1569-1645
ཁམས་སྒར་གསུང་རབ་ཉམས་གསོ་རྒྱུན་སྤེལ་ཁང་ནས་སྤར་དུ་བསྐྲུན།



རྩོམ་སྒྲིག་པའི་གཏམ།
རྩོམ་སྒྲིག་པའི་གཏམ།
སྲིད་ཞི་གཉིས་ཀྱི་གཙུག་རྒྱན། ཁམས་གསུམ་ཆོས་ཀྱི་རྒྱལ་པོ་འབྲུག་མི་
ཕམ་ཀུན་མཁྱེན་པདྨ་དཀར་པོའི་ཐུགས་སྲས་ཀྱི་ཐུ་བོ། རྒྱལ་བསྟན་སྤྱི་
དང༌། བྱེ་བྲག་དོན་བརྒྱུད་འབྲུག་པའི་རིང་ལུགས་དྲི་མ་མེད་པ་ཕྱོགས་
མཐར་ཁྱབ་སྤེལ་གྱི་འཕྲིན་ལས་སྐྱོང་བ་ལ་གཞན་དྲིང་མི་འཇོག་པའི་
མཁས་དབང་སངས་རྒྱས་རྡོ་རྗེ་༡༥༦༩ ༡༦༤༥་ཞེས་སྙན་པའི་
གྲགས་པ་སྲིད་ན་མངོན་པར་མཐོ་བའི་དམ་པ་གང་ཉིད་ཀྱི་ཞལ་གསུང་
ཇི་སྙེད་ཅིག་མཆིས་པའི་ནང་གསེས་ཕྱག་ཆེན་ཐུན་མོང་དང་ཐུན་མིན་
གྱི་སྔོན་འགྲོ་གཉིས་ད་ལམ་ངེད་རྩོམ་སྒྲིག་ཁང་ནས་“ཁམས་སྒར་དེབ་
ཕྲེང”བདུན་པའི་ངོ་བོ་རུ་ཞུ་བསྒྲིགས་བྱས་ཡོད། དག་བཅོས་དཔེ་བསྡུར་
སོགས་ཀྱི་སྐབས་མ་དཔེ་གསར་རྙིང་གཉིས་ཙམ་ལ་གཞི་བཅོལ་ཐོག་རང་
གི་ནུས་པས་ཅི་ལྕོགས་དང་། ཤེས་འཇོན་གཉིས་ལྡན་ཅན་གྱི་མཁན་རིན་
པོ་ཆེ་ལའང་བཀའ་འདྲི་ཡང་ཡང་ཞུས་ཀྱང་། ད་དུང་ཞུ་དག་གནད་སྨིན་
མ་སོང་བའི་ནོར་འཁྲུལ་གྱི་ཆ་ཡོད་སྲིད་ཅིང་ཅི་སྟེ་མཆིས་ན་མཁྱེན་ལྡན་
རྣམ་པའི་མདུན་སར་བཟོད་གསོལ་དང་སྦྲགས། རྗེས་སོར་བཀའ་སློབ་
ལམ་སྟོན་སོགས་གང་མང་ཡོང་བའི་རེ་བསྐུལ་བཅས། དཔལ་འབྲུག་པའི་
གདམས་ཟབ་གཅེས་སྐྱོང་ཁང་གི་རྩོམ་སྒྲིག་པས། །
སྤྱི་ལོ་༢༠༡༤་ལོའི་ཟླ་༡༡་པའི་ཚེས་༡༡་ཉིན།



མཛད་པ་པོའི་རྣམ་ཐར།
མཛད་པ་པོའི་རྣམ་ཐར།
མཁས་དབང་སངས་རྒྱས་རྡོ་རྗེ་མཆོག་ནི། ལ་སྟོད་མང་དཀར་
ཞེས་པར། ཡབ་ནང་སོ་མགོན་ཆེན་ལགས་དང་། ཡུམ་ཆོས་ལགས་བསོད་
ནམས་ཆོས་དབྱིངས་ཀྱི་སྲས་སུ། རབ་བྱུང་བཅུ་པའི་ས་སྦྲུལ༡༥ ༦༩ལོར་
བལྟམས། འབྲི་ཀློག་ཐོགས་མེད་དུ་མཁྱེན། ངོར་དུ་ཅུང་ཟད་བཞུགས།
བཅུ་གཉིས་པར་རྒྱལ་བྱེད་སྔགས་གྲྭའི། མཁན་སྤྲུལ་པད་དཀར་དབང་པོ་
ལ་གཙུག་ཕུད་ཕུལ། མཚན་སངས་རྒྱས་རྡོ་རྗེར་བཏགས། ཀུན་མཁྱེན་
ཆེན་པོའི་ཞབས་པད་བསྙེན་ཅིང་། དགེ་བསྙེན་ནས་དགེ་ཚུལ། ཐུན་མོང་
གི་རིག་གནས། རྒྱུད་འགྲེལ་མན་ངག་སོགས་ལེགས་པར་གསན་པས།
ཟླ་མེད་པའི་མཁས་པར་གྱུར། པཎ་ཆེན་ལྷ་དབང་བློ་གྲོས། སེམས་དཔའ་
རིན་ཆེན་དཔལ་བཟང་། ཆོས་རྗེ་མི་ཕམ་བློ་གྲོས། ལོ་ཆེན་སངས་རྒྱས་
དཔལ་བཟང༌། རིན་སྤུངས་ཞབས་དྲུང་ཟླ་བ་བཟང་པོ་སོགས། མཁས་
གྲུབ་མང་པོར་བསྟེན་ཏེ། གཞུང་ལུགས་སྨྲ་བའི་མངའ་བདག་དང་གདམས་
པའི་མཛོད་ཆེན་པོར་གྱུར། ཉེར་དྲུག་ལ། ལྷ་རྩེ་བའི་མདུན་ནས། ཆོས་
བཀའ་མཐའ་ཡས་པ་གསན། ཙ་རི་ཏྲར་དབྱངས་ཅན་མས་དངོས་སུ་བྱིན་
བརླབས་པས། འཆད་རྩོད་རྩོམ་པ་ལ་ཐོགས་པ་མེད་པར་གྱུར། སོ་གསུམ་
པར། ལྷ་རྩེ་བའི་མདུན་ནས་བསྙེན་པར་རྫོགས། མཚན་ངག་དབང་སངས་
རྒྱས་རྡོ་རྗེར་གསོལ། གཙང་ལྷུན་པོ་རྩེ་ནས། མི་དབང་དོན་གྲུབ་རྡོ་རྗེས་
སྤྱན་དྲངས་ནས། ལྷུན་རྩེ་བདུད་འདུལ་གྲྭ་ཚང་གི་སློབ་དཔོན་དུ་བསྐོས།
སློབ་གཉེར་དང་སྒྲིགས་སོགས་དཔེར་འོས་པ་བྱུང་། དེར་ཕྲག་དོག་ཅན་
རྣམས་ཀྱིས་ངན་སེམས་ལ། ཐུགས་སུན་ཆེ་ནས། སླར་པཎ་གྲུབ་རྣམ་
VII



མཛད་པ་པོའི་རྣམ་ཐར།
པ་གཉིས་དང་། གཙང་སྡེ་སྲིད་མཆོད་ཡོན་ཟུང་གིས། ཁྲོ་ཕུ་དགའ་ལྡན་
བྱམས་པ་གླིང་གི་གདན་སར། བསྐོ་འཇའ་གཟེངས་སུ་བསྟོད། བྱམས་
ཆེན་གཙུག་ལག་ཁང་རྟེན་བརྟེན་པར་བཅས་ལ། སྲི་ཞུ་བསྒྲུབས་ཤིང་ལོ་
བརྒྱད་ལ་འཆད་ཉན་གནང་བས། མཁས་པ་མང་པོ་ཐོན། རྗེ་ཐམས་ཅད་
མཁྱེན་པའི་སྐུ་མཆོད་ཆེན་མོར་བསྟུན་ཏེ། ཀུན་མཁྱེན་གྱི་བཀའ་འབུམ་
དུ་བཞུགས་པའི་དཀྱིལ་ཆོག་ཉེར་གཅིག་གི་སྒྲུབ་མཆོད་རྡུལ་ཚོན་ལ་
བརྟེན་ཏེ། ས་ཆོག་སྟ་གོན་དངོས་གཞི་ཉི་མ་བཅུ། ཁ་སྐོང་ཞི་རྒྱས་ཀྱི་
སྦྱིན་སྲེགམཐའ་རྟེན་གཏོར་ཟློག་བཅས་གསར་དུ་བཙུགས། ལྔ་བཅུ་པ་
ལ་ཤྲཱི་པརྦ་ཏའི་བསམ་གཏན་གླིང་དུ་ཕེབས་ཤིང༌། ཤཱི་བསམ་གཏན་ཡང་
རྩེ། བསམ་གླིང་ལྕགས་རིའི་ལྷ་ཁང་། ཟུར་ཕུག་དཔལ་གྱི་སྒྲུབ་གླིང་། ཤྲཱི་
ན་ཁྲར་ཐེག་ཆེན་རྩེ། བཀྲ་ཤིས་དཔལ་གྱི་སྟེང་འགྲོ། ལྷ་སྡིངས་དཔལ་གྱི་
དགོན་པ། གཉའ་ནང་བདེ་ཆེན་སྟེང་སོགས་ཀྱི་རྟེན་དང་བརྟེན་པ་བཅས་
གསར་བསྐྲུན་དང་། གཞན་ཡང་གོ་ད་ཝ་རི། ནེ་པ་ལའི་ལྗོངས། ལ་ཕྱི་ཆུ་
དབར་རྫོང་དྲུག་སོགས་སུ་གནས་འབྲེལ་མཛད། ལྷ་སྨན་མཆེད་ལྔས་མི་
ཡི་བུ་མོར་བརྫུས་ནས་སྲི་ཞུས་བསྙེན། ལེགས་བཤད་ཀྱི་ཚོགས་པུསྟི་ཀ་
བརྒྱད་ཙམ་མཛད། བདེ་ཆེན་སྟེང་དུ། དགུང་ལོ་བདུན་ཅུ་རྩ་བདུན་པ་ཤིང་
བྱ་༡༦༤༥ལོའི་ནག་ཟླའི་ཚེས་ལྔའི་ནམ་ལང་ཙམ་ལ། སྙུང་ཚུལ་མེད་པར།
དབུ་གཙུག་གི་རུས་པ་སོར་གཉིས་ཙམ་ཞིག། ཆོས་འབྱུང་དབྱིབས་སུ་སྒྲ་
འོད་བཅས་འཕར་ཏེ། མངོན་དགའི་ཞིང་དུ་གཤེགས་སོ། ། སློབ་མ། དུས་
ཞབས་པ་དཔལ་རྒྱས་དབང་པོ་དང་། བོད་མཁས་པ་གཉིས་གཙོ་བོ་ཡིན་
ལ། ཞབས་དྲུང་མཇལ་ཕུ་བ་ཆོས་གྲགས་རྣམ་རྒྱལ་དང་། ཆོས་རྗེ་ནོར་བུ་
རྒྱལ་མཚན་སོགས། ཁྲོ་ཕུའི་གདན་ས་རིམ་བྱོན་བཅས། ཞལ་སློབ་མཁས་
གྲུབ་ཤིན་ཏུ་མང་ངོ་། །
VIII



ས་བཅད་ཁག
༄༅། །ཟབ་ཁྲིད་མཐའ་དག་གི་སྔོན་འགྲོ་ལ་ཉེ་བར་མཁོ་བའི་
ཟིན་བྲིས་ཐར་ལམ་མཆོག་གི་ཐེམ་སྐས་
ཞེས་བྱ་བ་བཞུགས་སོ།།
དང་པོ་དལ་འབྱོར་རྙེད་པར་དཀའ་བ། ..…………….……….…..
གཉིས་པ་འཆི་བ་མི་རྟག་པ་བསྒོམ་པ་ནི།.....…....…..…….………….…...
གསུམ་པ་ལས་རྒྱུ་འབྲས་བསམ་པ་ནི། ....….……..….….…….16
བཞི་པ་འཁོར་བའི་ཉེས་དམིགས་བསམ་པ་ནི།….....….…..….….….…..35
༄༅། །ཐུན་མོང་མ་ཡིན་པའི་སྔོན་འགྲོ་ཐར་པར་འཇུག་
པའི་སྒོ་ཆེན་བཞུགས་སོ།།
རྒྱུད་སྣོད་དུ་རུང་བར་བྱེད་པ་སྐྱབས་འགྲོ་སེམས་བསྐྱེད་ཀྱི་ཁྲིད། 57
འགལ་རྐྱེན་སྡིག་སྒྲིབ་སྦྱོང་བར་བྱེད་པ་རྡོ་རྗེ་སེམས་དཔའི་
སྒོམ་བཟླས་ཀྱི་ཁྲིད།..
..….……….…..….…...71
ཚོགས་རྫོགས་པར་བྱེད་པ་མཎྜལ་གྱི་ཁྲིད། ..……....……..…….………..81
བྱིན་རླབས་འཇུག་པར་བྱེད་པ་བླ་མའི་རྣལ་འབྱོར་གྱི་ཁྲིད།....…...89



༄༅། །ཟབ་ཁྲིད་མཐའ་དག་གི་སྔོན་འགྲོ་ལ་ཉེ་
བར་མཁོ་བའི་ཟིན་བྲིས་ཐར་ལམ་མཆོག་གི་ཐེམ་
སྐས་ཞེས་བྱ་བ་བཞུགས་སོ།།



-- • |w
= ཅr
= ཁ,
-
དལ་འབྱོར་རྙེད་པར་དཀའ་བ།
དཀར་བརྒྱུད་རིན་པོ་ཆེ་ལ་ཕྱག་འཚལ་ལོ། །འདིར་ཟབ་ཁྲིད་མཐའ་དག་
གི་སྔོན་དུ་འགྲོ་བའི་ཡི་གེ་ཅུང་ཟད་སྤེལ་བར་སྤྲོ་སྟེ། དེ་ཡང་ལམ་འབྲས་པ་
རྣམས་ཀྱི་བཞེད་སྲོལ་ལ། ཐོག་མར་འཁོར་བའི་ཉེས་དམིགས་བསམ་པ་
ནི་ངེས་འབྱུང་གི་བསམ་པ་བསྐུལ་བའི་ཕྱིར་ཡིན་པས་མན་ངག་གི་གནད་
ཡིན་ཟེར་མོད། འཁོར་བའི་ཉེས་དམིགས་མཐོང་བས་ངེས་འབྱུང་གི་བསམ་
པ་ཙམ་སྐྱེ་སྲིད་ཀྱང་། ཐམས་ཅད་མཁྱེན་པའི་གོ་འཕང་ཐོབ་འདོད་ཀྱི་ངེས་
འབྱུང་ཁྱད་པར་ཅན་སྐྱེ་བའི་ངེས་པ་མི་འདུག དེ་བས་བཀའ་ཕྱག་ཆུ་བོ་
གཉིས་འདྲེས་དཔལ་དྭགས་པོའི་དཀར་བརྒྱུད་པ་རྣམས་ཀྱི་ཕྱག་བཞེས་
འདི་ལེགས་པར་འཁུམས་ཏེ། དང་པོར་དལ་འབྱོར་རྙེད་དཀའ་བར་ཤེས་
པས་དཀོན་པའི་འདུ་ཤེས་སྐྱེ། དེ་རྗེས་འཆི་བ་མི་རྟག་པ་བསམ་པས་དེ་
ཡུན་རིང་དུ་མི་གནས་པའི་འདུ་ཤེས་སྐྱེ། དེ་ནས་ལས་རྒྱུ་འབྲས་གོ་བས་
ཤི་བའི་འོག་ཏུ་ལས་འབྲས་སྨིན་ཚུལ་ལ་ངེས་པར་རྙེད་པ་སྟེ། དེ་གསུམ་
སྐྱེས་བུ་ཆུང་ངུའི་ལམ་དུ་བཞག དེ་ནས་འཁོར་བའི་ཉེས་དམིགས་བསྟན་
པས་འཁོར་བ་འདི་མེ་འོབས་ལྟ་བུར་མཐོང་ནས་དེ་ལས་རང་ཉིད་ཐར་
འདོད་ཀྱི་བློ་སྐྱེས་པས་སྐྱེས་བུ་འབྲིང་པོའི་ལམ་དུ་བཞག དེ་ཡན་ལ་ཐུན་
མོང་གི་སྔོན་འགྲོའི་ཐ་སྙད་བྱས་ནས། དེ་རྗེས་ཀྱི་སྔོན་འགྲོ་བཞི་སྦྱོར་སྤྱིར་
ཐེག་ཆེན་དང་། སྒོས་རྡོ་རྗེའི་ཐེག་པ་དང་བསྟུན་པའི་སྔོན་འགྲོར་བཤད་
པས་ཐུན་མོང་མ་ཡིན་པ་ཞེས་བྱ་བ་འདི་སྐྱེས་བུ་ཆེན་པོའི་ལམ་དུ་བཞག་
པ་ནི་ལམ་སྟོན་ཚུལ་གྱི་གོ་བབ་ཤིན་ཏུ་ཆེ་བ་ཡིན། དེ་ལྟ་ན། ཕྱག་རྒྱ་ཆེན་
པོ་ལྟ་བུའི་སྔོན་དུ་གཏོང་ན། འདིར་ཐ་མལ་གྱི་ཤེས་རྒྱུད་ཡང་དག་པའི་ཡེ་



ཐེམ་སྐས་བཞུགས་སོ།
ཤེས་སུ་ངོ་སྤྲོད་པར་བྱེད་པ་ཕྱག་རྒྱ་ཆེན་པོ་ལྷན་ཅིག་སྐྱེས་སྦྱོར་གྱི་ཁྲིད་
ལ། སྔོན་འགྲོ། དངོས་གཞི། རྗེས་གསུམ་ལས། སྔོན་འགྲོ་དེ་སྟོན་པར་
བྱེད། དེ་ལ་ཐུན་མོང་དང་ཐུན་མོང་མ་ཡིན་པའི་སྔོན་འགྲོ་གཉིས་ཡོད་པ་
ལས་ཐུན་མོང་གི་སྔོན་འགྲོ། དེ་ལ་དལ་འབྱོར་རྙེད་པར་དཀའ་བ། འཆི་བ་
མི་རྟག་པ། ལས་རྒྱུ་འབྲས། འཁོར་བའི་ཉེས་དམིགས་བསམ་པ་བཞི་ལས།
དལ་འབྱོར་རྙེད་པར་དཀའ་བ། དེ་ལ་ཡང་རྒྱུ་ཡི་སྒོ་ནས་རྙེད་པར་
དཀའ་བ། ངོ་བོའི་སྒོ་ནས། གྲངས་ཀྱི་སྒོ་ནས། དཔེའི་སྒོ་ནས་རྙེད་པར་
དཀའ་བ་བསམ་པ་བཞི་ལས། །
དང་པོ་རྒྱུའི་སྒོ་ནས་རྙེད་པར་དཀའ་བ་དེ་སྟོན་པར་བྱེད། དེ་ཡང་།
སྤྱོད་འཇུག་ཏུ། དལ་འབྱོར་འདི་ནི་རྙེད་པར་ཤིན་ཏུ་དཀའ། །སྐྱེས་བུས་
དོན་གྲུབ་ཐོབ་པར་གྱུར་བ་ལ། །གལ་ཏེ་འདི་ལ་ཕན་པ་མ་བསྒྲུབ་ན། །ཕྱིས་
འདི་ཡང་དག་འབྱོར་བར་ག་ལ་འགྱུར། །ཞེས་གསུངས་པས་རྙེད་དཀའ་
བ་ཡིན། རྙེད་དཀའ་བའི་རྒྱུ་མཚན། རྒྱུ་མེད་ཀྱི་དངོས་པོ་མི་སྲིད་ལ། རྒྱུ་
ཉོན་མོངས་པས་ཀུན་ནས་བླངས་པའི་ལས་མི་དགེ་བ་བསགས་པ་ལས།
འབྲས་བུ་ངན་སོང་གསུམ་དང་། རྒྱུ་དགེ་བའི་ལས་བསགས་པ་ལས་
འབྲས་བུ་མཐོ་རིས་རྣམ་གསུམ་འབྱུང་བ་ལས། རྒྱུ་མི་དགེ་བ་གསོག་པ་
ནི་མང་དུ་ཡོད་ལ། རྒྱུ་དགེ་བ་བྱེད་པ་ནི་ཉུང་བའི་ཕྱིར་དང༌། ཁྱད་པར་
དགེ་བའི་ནང་ནས་ཀྱང་རྒྱུ་ཚུལ་ཁྲིམས་བསྲུངས་པ་ལས་འབྲས་བུ་དལ་
འབྱོར་གྱི་རྟེན་འདི་ཐོབ་པ་ཡིན་པ་ལ། རྒྱུ་ཚུལ་ཁྲིམས་བསྲུང་བ་ནི་ཤིན་ཏུ་
དཀོན་པས་འབྲས་བུ་མི་ལུས་རྙེད་དཀའ་བ་ཡིན་ཏེ། སྤྱོད་འཇུག་ཏུ། དགེ་



དལ་འབྱོར་རྙེད་པར་དཀའ་བ།
བ་དག་ཀྱང་མ་བྱས་ཤིང༌། །སྡིག་པ་དག་ཀྱང་ཉེར་བསགས་ན། །བསྐལ་
བ་བྱེ་བ་བརྒྱར་ཡང་ནི། །བདེ་འགྲོའི་སྒྲ་ཡང་ཐོས་མི་འགྱུར། །ཞེས་དང་།
དབུ་མ་ལ་འཇུག་པ་ལས། སྐྱེ་བོ་ཚུལ་ཁྲིམས་རྐང་པ་ཆག་གྱུར་ན། །སྦྱིན་
པས་ལོངས་སྤྱོད་ལྡན་ཀྱང་ངན་འགྲོར་འགྲོ། །ཞེས་བཤད། རྗེ་མི་ལས་
ཀྱང༌། དལ་འབྱོར་མི་ལུས་མི་དཀོན་དུ། །ཚུལ་ཁྲིམས་བསྲུང་བའི་མི་རེ་
ཉུང་། །ཞེས་གསུངས་པ་ཡིན།
གཉིས་པ་ངོ་བོའི་སྒོ་ནས་རྙེད་པར་དཀའ་བ་ནི། མི་ལུས་ཙམ་
ཐོབ་པ་མང་པོ་འདུག་ཀྱང་། ཆོས་བཅོ་བརྒྱད་ཚང་བའི་དལ་འབྱོར་ནི་སྲིད་
པ་ཙམ་ཡིན། དེ་ཡང་། དལ་བ་བརྒྱད་ནི་མི་ཁོམ་པ་བརྒྱད་ལས་ལྡོག་པ་
ཡིན་ལ། མི་ཁོམ་པ་བརྒྱད་ནི། དམྱལ་བ་ཡི་དྭགས་དུད་འགྲོ་དང་། །ཀླ་
ཀློ་ཚེ་རིང་ལྷ་དང་ནི། །ལོག་ལྟ་སངས་རྒྱས་ཀྱིས་སྟོངས་པ། །ལྐུགས་པ་
འདི་དག་མི་ཁོམ་བརྒྱད། །ཅེས་པ། དམྱལ་བ་ཡི་དྭགས་དུད་འགྲོ། ལྷ་ཚེ་
རིང་པོ་སྟེ་བསམ་གཏན་བཞི་པའི་ནང་ཚན་འདུ་ཤེས་མེད་པའི་ལྷ། ཡང་
ན་ཚངས་པ་ཆེན་པོ་ནི་འཇིག་རྟེན་གྱི་བྱེད་པ་པོ་ཡིན་སྙམ་པའི་ལྟ་བ་ངན་
པའི་གནས་ཡིན་པ་དང་གཙོ་བོ་གཅིག་ཏུ་ཟད་པས་ཚངས་པ་ཆེན་པོའི་
ལྷ། ཀླ་ཀློ་སྟེ་མ་བག་མར་ལེན་པ་སོགས་ལོག་སྤྱོད་བྱེད་པ་དང་། ལོག་
ལྟ་སྟེ་ལས་འབྲས་སོགས་མེད་པར་ལྟ་བ། སངས་རྒྱས་ཀྱིས་སྟོངས་པ་སྟེ་
མུན་བསྐལ་དུ་སྐྱེས་པ། དབང་པོ་མི་གསལ་བར་ལུགས་པ་དང་བརྒྱད་ནི་
དམ་པའི་ཆོས་བྱེད་པར་མི་ཁོམ་པའི་གང་ཟག་ཡིན། འབྱོར་པ་བཅུ་ལས་
རང་འབྱོར་ལྔ་ནི། ཡུལ་གྱི་དབུས་སུ་མིར་སྐྱེས་ཤིང་། །དབང་པོ་ཚང་



ཐེམ་སྐས་བཞུགས་སོ།
ཞིང་གནས་ལ་དད། །ལས་མཐའ་མ་ལོག་མཐའ་རུ་ཕྱིན། །འདི་ལྔ་རང་གི་
འབྱོར་པ་ཡིན། །ཞེས་སྤྱིར་གྱིས་མིར་སྐྱེས་པ། དེའི་ནང་ནས་ཀྱང་འཁོར་
རྣམ་པ་བཞི་རྒྱུ་བའི་ཡུལ་དབུས་སུ་སྐྱེས་པ། དབང་པོ་ལྔ་ཚང་བ། གནས་
ལ་དད་པ་སྟེ་ཆོས་འདུལ་བ་ལ་དད་པ། ལས་མཐའ་མ་ལོག་པ་སྟེ་མཚམས་
མེད་ལྔ་དང་ཉེ་བའི་མཚམས་མེད་སོགས་མ་བྱས་པ་ལྔ། གཞན་འབྱོར་ལྔ་
ནི། སངས་རྒྱས་བྱོན་དང་དེས་ཆོས་གསུངས། །བསྟན་པ་གནས་དང་དེས་
རྗེས་འཇུག །གཞན་གྱི་ཕྱིར་ན་སྙིང་བརྩེ་བ། །འདི་ལྔ་གཞན་གྱི་འབྱོར་པ་
ཡིན། །ཞེས་སངས་རྒྱས་འཇིག་རྟེན་དུ་བྱོན་པ། ཁྱོན་ནས་ཆོས་གསུངས་
པ། དེའི་བསྟན་པ་གནས་པ། རང་བསྟན་པ་དེར་ཞུགས་པ། གཞན་གྱི་
ཕྱིར་དུ་སྙིང་བརྩེ་བ་དད་ལྡན་གྱི་སྦྱིན་བདག་ཡོད་པ་སྟེ་ལྔ། དེས་ན་ད་ལྟ་
རང་ཉིད་ལ་ཆོས་བཅོ་བརྒྱད་པོ་ཚང་བ་དང་། གཞན་འགྲོ་བ་ཕལ་ཆེར་
ལ་མ་ཚང་བའི་གནས་ཚུལ་ལ་ངེས་པ་དྲངས་ནས་ཆོས་ཕྱིར་དུ་བརྩོན་པ་
ཆེར་བྱ་དགོས་པ་ཡིན་ཏེ། ཆོས་རྗེ་རྒྱ་རས་པའི་ཞལ་ནས། མི་ལུས་ཐོབ་
ནས་ཆོས་མེད་པོ། །གསེར་གླིང་དུ་ཕྱིན་ནས་སྟོང་ལོག་མཁན། །རང་
ངན་སོང་དུ་ལྷུང་ན་མི་འགྱོད་དམ། །མི་དད་མེད་པོ་རྣམས་ལ་འཕྲིན་འདི་
སྐྱོལ། །ཞེས་གསུངས་པ་ཡིན།
གསུམ་པ་གྲངས་ཀྱི་སྒོ་ནས་རྙེད་པར་དཀའ་བ་ནི། འདི་སྙམ་དུ།
མིའི་ལུས་རྙེད་པར་དཀའ་བ་མི་བདེན་ཏེ། ཕྱོགས་མཐའ་དག་ན་མི་བསམ་
གྱིས་མི་ཁྱབ་པ་འདུག་པས་སོ་སྙམ་ན། སྤྱིར་ལུས་མ་ཐོབ་པ་བར་དོའི་སྲིད་
པ་ནི་བསམ་གྱིས་མི་ཁྱབ་ལ། ལུས་ཐོབ་པ་རིགས་དྲུག་གི་སེམས་ཅན་



=། །ཐr དཀ+-
-
དལ་འབྱོར་རྙེད་པར་དཀའ་བ།
དེ་བས་ཉུང་དུ་ཟིན་ཀྱང་། འགྲོ་བ་གཞན་གྱི་ལུས་རྟེན་མི་ལུས་ལ་ལྟོས་ན་
བགྲང་གིས་མི་ལང་བ་ལྟ་བུ་ཡོད་དེ། དམྱལ་བ་ནི་ས་ཆེན་པོའི་རྡུལ་ཙམ།
ཡི་དྭགས་ནི་ཁ་བ་བུ་ཡུག་འཚུབ་པ་ཙམ། དུད་འགྲོ་བྱིངས་ན་གནས་པ་ནི་
ཆང་དར་མའི་སྦང་མ་ཙམ་ཞེས་གྲགས་པ་ལྟར་ཡིན་ལ། དུད་འགྲོ་ཁ་འཐོར་
བ་རི་ཀླུང་གི་རྩྭ་ཕུང་གཅིག་ཙམ་དང་། ས་ལག་མཐིལ་ཙམ་ལ་གནས་
པའི་དུད་འགྲོའི་གྲངས་ལ་ལྟོས་དང་། ལུང་པ་གང་བའི་མི་ལ་ཡང་གྲངས་
དེ་ཙམ་འདུག་གམ་སྙམ་དུ་བསམ་དགོས་ཏེ། ཇི་སྐད་དུ། ས་གཞི་རི་ཀླུང་
ཐམས་ཅད་དུད་འགྲོས་གང་གྱུར་ན། །ངན་འགྲོ་གཞན་གྱི་ཚད་ནི་སུ་ཡི་
ཤེས། །ཞེས་གསུངས་པ་ཡིན། ་
བཞི་པ་དཔེའི་སྒོ་ནས་རྙེད་པར་དཀའ་བ་ནི། དཔེར་བགྱིས་
ན། རྒྱ་མཚོ་ཆེན་པོར་གཉའ་ཤིང་བུ་ག་གཅིག་པ་རླུང་གིས་བསྐྱོད་ནས་
ཕྱོགས་ཀུན་ཏུ་འཁྱམས་པའི་ཚེ། རྒྱ་མཚོ་དེ་ན་རུས་སྦལ་ལོང་བ་གཅིག་
ལོ་བརྒྱ་བརྒྱ་ན་ཆུའི་སྟེང་དུ་འཐོན་པ་དང༌། གཉའ་ཤིང་གི་བུ་གར་མགྲིན་
པ་ཚུད་པ་ཞིག་སྟེས་དབང་གིས་སྲིད་པ་ཙམ་ཡིན་གྱི། ཕལ་ཆེར་མི་ཚུད་
པ་ཤས་ཆེ། དེ་བཞིན་དུ་ལས་དང་ཉོན་མོངས་པས་བསྐྱོད་དེ་འཁོར་བའི་
རྒྱ་མཚོར་འཁོར་བ་ལས་ཅི་ཞིག་ན་དགེ་བའི་ལས་འགའ་ཞིག་གི་དབང་
ལས་དལ་འབྱོར་གྱི་ལུས་རྟེན་སྲིད་མཐའ་མ་བཀག་ཙམ་ཐོབ་པ་ཡིན་ཏེ།
སྤྱོད་འཇུག་ཏུ། དེ་ཉིད་ཕྱིར་ན་བཅོམ་ལྡན་གྱིས། །རྒྱ་མཚོ་ཆེར་གཡེང་
གཉའ་ཤིང་གི །བུ་གར་རུས་སྦལ་མགྲིན་ཚུད་ལྟར། །མི་ཉིད་ཤིན་ཏུ་རྙེད་
དཀར་གསུངས། །ཞེས་གསུངས་པ་ཡིན། འོ་ན་དལ་འབྱོར་གྱི་རྟེན་རྙེད་



-- --
-
-
--
-
- 4 4
བས
--
--
ཐེམ་སྐས་བཞུགས་སོ།
པར་དཀའ་མོད་རྙེད་པ་ལ་དོན་ཅི་ཞིག་ཡོད་སྙམ་ན། དཔེར་ན་མི་དབུལ་པོ་
གཅིག་གིས་ནོར་བུ་རིན་པོ་ཆེ་ཅིག་རྙེད་ན། དེའི་མཐུས་ཁོ་དབུལ་བ་དང་
བྲལ་འགྲོ་བ་གཞིར་བཅས་མོད། དེ་བས་ཀྱང་དལ་འབྱོར་ཐོབ་པ་འདིས་ཚེ་
འདིའི་བདེ་སྐྱིད་སྒྲུབ་ནུས་པར་མ་ཟད་ཕྱི་མ་ལྷ་མིའི་གོ་འཕང་སྒྲུབ་ནུས་པ་
དང༌། ཉན་རང་གི་མྱང་འདས་ཀྱང་སྒྲུབ་ནུས་པ་དང་། རྣམ་མཁྱེན་སངས་
རྒྱས་ཀྱང་སྒྲུབ་ནུས་པའི་ཕྱིར་དོན་ཤིན་ཏུ་ཆེ་སྟེ། སློབ་སྤྲིངས་ལས། གང་
ཞིག་ཐོབ་ན་སྐྱེ་བའི་རྒྱ་མཚོ་མཐར་ཕྱིན་ཅིང་། །བྱང་ཆུབ་མཆོག་གི་ས་
བོན་དགེ་བའང་འདེབས་བྱེད་ལ། །ཡིད་བཞིན་ནོར་བུ་བས་ཀྱང་ཡོན་ཏན་
ཆེས་ལྷག་པའི། །མི་ཉིད་ཐོབ་ནས་སུ་ཞིག་འབྲས་བུ་མེད་པར་བྱེད། །ཅེས་
འབྱུང་བ་ཡིན་འགྲོ་བ་གཞན་ལ་དེ་ལྟ་བུའི་ནུས་པ་མེད་པའི་རྒྱུ་མཚན་ཅི་ཞེ་
ན། ངན་སོང་གསུམ་ནི་མི་དགེ་བའི་འབྲས་བུ་ལ་ལོངས་སྤྱོད་པ་གཙོ་ཆེ་
ཡི། རྟེན་དེ་ནི་ལས་གསར་པ་གསོག་པའི་མཐུ་ཆེ་བ་མ་ཡིན་ལ། བདེ་འགྲོ་
ལྷ་སོགས་ཀྱང་དགེ་བའི་འབྲས་བུ་ལ་ལོངས་སྤྱོད་པ་ཡིན་གྱི། ལས་གསར་
པ་གསོག་པའི་མཐུ་ཆེ་རྒྱུ་མེད། གླིང་བཞི་ལས་གཞན་གསུམ་པོ་ལོངས་
སྤྱོད་ཀྱི་ས་པ་ཡིན་པས་ལས་གསར་དུ་གསོག་པ་མཐུ་ཆུང་ལ། ཛམྦུ་གླིང་
པ་ལས་ཀྱི་ས་པ་དགེ་མི་དགེའི་ལས་གང་བྱེད་ཀྱང་གཞན་ལས་སྟོབས་ཆེ་
བའི་དབང་དུ་མཛད་ནས། སློབ་སྤྲིངས་ལས། བདེ་གཤེགས་ལམ་རྟེན་འགྲོ་
བ་འདྲེན་པར་ཆས་གྱུར་པའི། །སེམས་ཀྱི་སྟོབས་ཆེན་མི་ཡིས་རྙེད་པ་གང་
ཡིན་པའི། །ལམ་དེ་ལྷ་དང་ཀླུ་ཡིས་མི་རྙེད་ལྷ་མིན་དང་། །མཁའ་ལྡིང་རིག་
འཛིན་མིའམ་ཅི་དང་ལྟོ་འཕྱེས་མིན། །ཞེས་བཤད་པ་ལྟར་ཡིན་སྙམ་དུ་



ས་
མ
ཆ= - --
，
--
འཆི་བ་མི་རྟག་པ།
བསམ་དགོས། དེས་ན་རྙེད་དཀའ་ཞིང་དོན་ཆེ་བའི་དལ་འབྱོར་གྱི་རྟེན་ནི་
རྙེད། སངས་རྒྱས་ཀྱི་བསྟན་པ་དང་ནི་མཇལ། དགེ་བའི་བཤེས་གཉེན་ནམ་
དམ་པའི་མགོན་གྱིས་ཟིན་པའི་དུས་འདིར། དལ་འབྱོར་ལ་སྙིང་པོ་ལོན་
པའི་ཆོས་ཡང་དག་ཅིག་མ་བྱས་ན་དེ་བས་བླུན་པ་དང་རྨོངས་པ་མེད་དོ་
སྙམ་བསམ་དགོས་ཏེ། སྤྱོད་འཇུག་ཏུ། མི་ཡི་གྲུ་ལ་བརྟེན་ནས་ནི། །སྡུག་
བསྔལ་ཆུ་བོ་ཆེ་ལས་སྒྲོལ། །གྲུ་འདི་ཕྱིས་ནས་རྙེད་དཀའ་བས། །རྨོངས་
པ་དུས་འདིར་གཉིད་མ་ལོག །ཅེས་གསུངས་པ་ཡིན་ནོ།། །།
གཉིས་པ་འཆི་བ་མི་རྟག་པ་བསྒོམ་པ་ནི། དེ་ལྟར་དལ་འབྱོར་གྱི་
ལུས་རྟེན་རྙེད་པར་དཀའ་བ་དང༌། ཕན་ཐོགས་ཆེ་བ་ལ་ངེས་པ་རྙེད་ཀྱང་།
བླུན་པོ་འགའ་ཞིག་རྟེན་འདི་ལ་འཆི་བ་ཞེས་བྱ་ཞིག་གཏན་ནས་མི་ཡོང་
སྙམ་པ་དང་། ཡང་ཕལ་ཆེར་ཞིག་འཆི་བ་ཡོང་མི་ཡོང་གི་རྟོག་དཔྱོད་ཙམ་
ཡང་མི་གཏོང་བར་དལ་འབྱོར་ཆུད་ཟོས་ལ་གཏོང་བ་ཤ་སྟག་སྣང་བས།
དེ་ལ་འདི་ལྟར་བསམ་སྟེ། སྤྱིར་འདུས་བྱས་ཐམས་ཅད་མི་རྟག་པའི་རང་
བཞིན་ཏེ་སྐྱེ་ཞིང་འཇིག་པ་ཁོ་ན་ཡིན་ལ། ཁྱད་པར་ལས་ཉོན་གྱིས་གྲུབ་
པའི་ལུས་འདི་མཐར་འཆི་བ་མི་རྟག་པ་ཞེས་གྲགས་པའི་ལམ་པོ་ཆེ་དེ་ལ་
འགྲོ་ངེས་ཡིན་གྱི། ལས་ཉོན་གྱིས་སྐྱེས་ནས་མ་ཤི་བ་ཕྱོགས་གང་ནའང་
ཡོད་པ་མ་མཐོང་ཞིང་མ་ཐོས་ལ། དེ་མེད་ཕྱིན་དུ་འཆི་བ་ཡིད་ཡུལ་ཙམ་
དུའང་མི་འོང་བའི་ཆོས་པས་ཅི་བཏུབ། མྱ་ངན་བསལ་བ་ལས། འདི་ལྟར་
སྐྱེ་བ་ཐམས་ཅད་ཀྱི། །མདུན་ན་གནས་པ་འཆི་བ་སྟེ། །སའམ་འོན་ཏེ་མཐོ་
རིས་ན། །སྐྱེས་ནས་ལ་ལ་མ་ཤི་བ། །འགའ་ཞིག་ཁྱོད་ཀྱིས་མཐོང་བ་



ཐེམ་སྐས་བཞུགས་སོ།
འམ། །ཐོས་སམ་འོན་ཏེ་ཐེ་ཚོམ་ཟ། །ཞེས་དང་། ཐུབ་པའི་སྐྱེས་རབས་
ལས། དང་པོ་མངལ་དུ་ཞུགས་པའི་ནུབ་མོ་ནས། །དེ་ནས་བཟུང་སྟེ་འཇིག་
རྟེན་འདི་དག་ནི། །ལམ་དེར་ཞུགས་ནས་ལམ་གཞན་མ་གོལ་བར། །འཆི་
བདག་དྲུང་དུ་དེ་ནི་མྱུར་མགྱོགས་འགྲོ། །ཞེས་དང༌། ཕ་རྒན་དམ་པ་སངས་
རྒྱས་ཀྱིས། སྐྱེས་པའི་ནང་པར་འཆི་བའི་བྱ་བྱུང་བས། །ལོང་མེད་རྒྱུད་ལ་
སྐྱེད་ཅིག་དིང་རི་བ། །ཞེས་དང་། མྱ་ངན་བསལ་བ་ལས། དྲང་སྲོང་ཆེན་
པོ་ལྔ་མངོན་ཤེས། །མཁའ་ལ་རྒྱང་རིང་འགྲོ་བ་ཡང་། །གང་དུ་སྤྱོད་ཡུལ་
འཆི་མེད་པ། །དེར་ནི་འགྲོ་བར་ནུས་མ་ཡིན། །ཞེས་དང་། མདོ་དང་བསྟན་
བཅོས་འགའ་ཞིག་མཐུན་པར། ཀྱེ་མ་འདུ་བྱེད་རྣམས་མི་རྟག །སྐྱེ་ཞིང་
འཇིག་པའི་ཆོས་ཅན་ཡིན། །ཞེས་དང་། རྒྱལ་པོ་ལ་གདམས་པ་ལས།
གང་དུ་གནས་ཀྱང་འཆི་བས་མི་ཚུགས་པའི། །ས་ཕྱོགས་དེ་ནི་གང་ནའང་
ཡོད་མ་ཡིན། །ནམ་མཁའ་ན་མེད་རྒྱ་མཚོའི་གཏིང་ནའང་མེད། །རི་བོ་
ཀུན་གྱི་ཕྲག་ཏུ་ཞུགས་ཀྱང་མེད། །ཅེས་སོགས་ལུང་མང་དུ་དྲང་ངོ༌། །སྲ་
བའི་ལྷུན་པོ་སོགས་དང་། རྡོ་རྗེའི་སྐུ་བརྙེས་པ་ཚོའང་ནམ་ཞིག་འཇིག་ན།
ད་ལྟའི་ལུས་ཅི་ལས་སྣོད་ཆུང་བ་འདི་རྟག་པར་འཛིན་ཅིང་མི་འཆི་བར་
སེམས་པ་ལས་བློ་གྲོས་ཆུང་བ་སུ་ཞིག་ཡོད་དེ། བཤེས་པའི་འཕྲིན་ཡིག་
ལས། ས་དང་ལྷུན་པོ་རྒྱ་མཚོ་ཉི་མ་བདུན། །འབར་བས་བསྲེག་པའི་ལུས་
ཅན་འདི་དག་ཀྱང་། །ཐལ་བར་ཡང་ནི་ལུས་པར་མི་འགྱུར་ན། །ཤིན་ཏུ་
ཉམ་ཆུང་མི་ལྟ་སྨོས་ཅི་འཚལ། །ཞེས་དང་། ཅི་སྟེ་སངས་རྒྱས་རྣམས་ཀྱི་
སྐུ། །མཚན་དང་དཔེ་བྱད་ཀྱིས་བརྒྱན་པའི། །རྡོ་རྗེའི་སྐུ་ཡང་མི་རྟག་



འཆི་བ་མི་རྟག་པ།
ན། །ཆུ་ཤིང་སྙིང་པོ་མེད་འདྲ་བའི། །ལུས་ཅན་གཞན་དག་སྨོས་ཅི་
དགོས། །ཞེས་གསུངས་པ་ཡིན། དེ་བས་ན་འདོད་ཁམས་པ་ཐམས་ཅད་
ཀྱང་འཆི་སྟེ། བརྒྱ་བྱིན་དག་ནི་སྟོང་རྣམས་དང་། །འཁོར་ལོ་བསྒྱུར་བ་
བརྒྱ་དག་ཀྱང་། །དུས་ཀྱིས་འཆི་བར་འགྱུར་བ་ནི། །མར་མེ་འབར་བ་རླུང་
གིས་བཞིན། །ཞེས་དང༌། གཟུགས་ཁམས་བསམ་གཏན་གྱི་བདེ་བ་མྱོང་
བ་དག་ཀྱང་འཆི་སྟེ། བསམ་གཏན་ལས་སྐྱེས་འདི་མྱོང་བ། །ཚངས་པ་
ཚངས་པའི་གནས་ལས་ཀྱང་། །མི་རྟག་ཕྱིར་ནི་ལྟུང་འགྱུར་བ། །ཆུ་ཡི་
ཀླུང་གི་འགྲམ་ལ་བཞིན། །ཞེས་དང་། གཟུགས་མེད་ཁམས་སྲིད་རྩེ་པ་
ཡང་འཆི་བ་ལས་མ་འདས་ཏེ། རྟག་པར་འདུ་ཤེས་རྣམ་ལོག་ན། །སྲིད་རྩེ་
ལས་ཀྱང་འགྲོ་བ་རྣམས། །འཆི་བའི་ཞག་པས་དྲངས་གྱུར་པ། །ཞག་པས་
གླང་པོ་ཇི་བཞིན་དུ། །ཞེས་གསུངས་པ་ཡིན། རང་ཅག་རྣམས་ཀྱི་ཚེ་འདི་
ཉིད། སྐྱེ་བ་སྔ་མའི་ཚེའི་འཕེན་པའི་ལས་ཀྱི་ནུས་པ་ནམ་ཞིག་ཟད་པ་ན།
མདའ་འཕེན་པའི་ཤུགས་ཟད་ནས་ས་ལ་ལྷུང་བ་ལྟར་འཆི་བར་འགྱུར་བ་
ཁོ་ན་ཡིན་ཅིང་། སྐྱེས་ནས་ཉིན་ཞག་ཟླ་བ་ལོ་རྣམས་རིམ་པས་སོང་གིན་
ཚེ་འབྲི་བ་ཁོ་ན་ལས་སྣོན་པ་ནི་སུ་ལ་ཡང་མེད་དེ། སྤྱོད་འཇུག་ལས། ཉིན་
མཚན་སྡོད་པ་ཡོང་མེད་པར། །ཚེ་འདི་རྟག་ཏུ་གོད་འགྱུར་ཞིང་། །སྣོན་པ་
གུད་ནས་འོང་མེད་ན། །བདག་ལྟ་འཆི་བར་ཅིས་མི་འགྱུར། །ཞེས་པ་ལྟར་
ལྟག་ཆུ་བཅད་པའི་རྫིང་བུ་ཉིན་རེར་འགྲིབ་པ་དང་འདྲའོ། །ཡང་འགའ་ཞིག་
འདི་སྙམ་དུ། ཚེ་སྒྲུབ་སོགས་བྱས་པས་ཚེ་རིང་པོ་ཐུབ་པས་སེམས་ལས་
མི་དགོས་སམ་ཞེ་ན། ཚེ་སྒྲུབ་ཀྱིས་ཀྱང་གློ་བུར་གྱི་རྐྱེན་འགའ་སེལ་བ་



ཐེམ་སྐས་བཞུགས་སོ།
ཙམ་ལས་མེད་ཅིང་། འཆི་མེད་ཚེའི་རིག་འཛིན་ཟེར་བའང་ཚེ་རིང་བ་ཙམ་
ལ་བསྙད་པར་འདུག་པས། སྔར་དྲངས་པའི་ལུང་། དྲང་སྲོང་ཆེན་པོ་ལྔ་
མངོན་ཤེས། །ཞེས་སོགས་དྲང་། ཡང་མཐར་འཆི་བ་ལས་མ་འདས་ཀྱང་།
ཆོས་བྱེད་པའི་མཐུན་རྐྱེན་ཡོ་བྱད་རྣམས་འཛོམ་པོ་སྔོན་དུ་བསགས། ག་
ལེ་ཆོས་བྱས་པས་ཆོག་སྙམ་ན། དེ་ལྟར་བསམས་ཀྱང་ཐོག་ཏུ་མི་འཁེལ་
བ་ཤས་ཆེ་སྟེ། འགྲོ་བ་ཕལ་ཆེར་ལ་ཚེ་ཚད་རེ་བཤད་ཀྱང་། མཛོད་ལས།
སྒྲ་མི་སྙན་མ་གཏོགས་པ་འཆི། །ཞེས་བྱང་སྒྲ་མི་སྙན་པའི་ཚེ་ལོ་སྟོང་དུ་
ངེས་པའི་ལུགས་དང་། གཞན་གླིང་གསུམ་དང་། འདོད་ལྷ་དྲུག་དང་། ངན་
སོང་གསུམ་སོགས་ཀྱི་ནི་རང་རང་གི་ཚེ་ཚད་དེ་གནས་པའི་ངེས་པ་མེད་
པར། བར་སྐབས་སུ་རང་གི་ལས་ཟད་པ་དང་། བསོད་ནམས་ཟད་པ་
སོགས་གློ་བུར་རྐྱེན་དབང་གིས་འཆི་བ་ཤས་ཆེ་བ་ཡིན། དེས་ན་སང་ཕོད་
ལྟ་བུ་ཆོས་བྱེད་སྙམ་ན་སང་ཕོད་དང་སྐྱེ་བ་ཕྱི་མ་གང་སྔ་མི་ཤེས། ཟླ་བ་
ཕྱི་མ་དང་ཞག་ཕྱི་མ་སོགས་དང་སྐྱེ་བ་ཕྱི་མ་གང་སྔ་མི་ཤེས་པས་ད་ལྟ་
ཉིད་དུ་ཆོས་ལ་འབད་དགོས་ཏེ། སྤྱོད་འཇུག་ཏུ། དེ་རིང་ཁོ་ན་མི་འཆི་
ཞེས། །བདེ་བར་འདུག་པ་རིགས་མ་ཡིན། །བདག་ནི་མེད་པར་འགྱུར་
བའི་དུས། །དེ་ནི་གདོན་མི་ཟ་བར་འབྱུང་། ཞེས་དང་། ཚོམས་ལས། སང་
དང་འཇིག་རྟེན་ཕ་རོལ་གཉིས། །སྔོན་དུ་གང་འོང་གཏོལ་མེད་པས། །སང་
གི་ཚིས་ལ་མི་འབད་པར། །ཕྱི་མའི་དོན་ལ་འབད་པར་རིགས། །ཞེས་
དང༌། མཚན་མོ་བཟང་པོའི་མདོ་ལས། སང་དག་འཆི་འམ་སུས་ཤེས་
ཀྱི། །དེ་རིང་ཉིད་དུ་བསྟུན་ཏེ་བྱ། །འཆི་བདག་སྡེ་ཆེན་དེ་དང་ནི། །ཁྱེད་



-
-
-- ༠
-- པ་
འཆི་བ་མི་རྟག་པ།
ཅག་བཤེས་པ་མ་ཡིན་ནམ། །ཞེས་སོགས་ལུང་མང་དུ་དྲང་ངོ༌། །དེ་ཡང་
འཆི་རྐྱེན་ཤིན་ཏུ་མང་ཞིང་། འཚོ་རྐྱེན་ཤིན་ཏུ་ཉུང་བ་ཞིག་ཡིན་ཏེ། རང་
ཉིད་ལ་ཚེ་ལོ་མང་དུ་གནས་པའི་འཕེན་པ་ཞིག་ཡོད་དུ་ཆུག་ནའང་ཚེའི་
འཕེན་པ་མ་རྫོགས་པར་མི་འཆི་བའི་ངེས་པ་མེད་དེ། དཔེར་ན་མར་མེའི་
སྡོང་བུ་དང་མར་ཁུ་སོགས་མར་མེ་རིང་དུ་གནས་པའི་རྐྱེན་ཚང་ཡང་།
འགལ་རྐྱེན་རླུང་གིས་སྐྱོད་པ་སོགས་གློ་བུར་རྐྱེན་དབང་གིས། མར་ཁུ་
དང་སྡོང་བུ་མ་ཟད་གོང་དུ་འཆི་བ་མངོན་སུམ་དུ་མཐོང་བ་བཞིན་དུ། ཚེ་
གནས་པའི་འགལ་རྐྱེན་ཕྱི་ནང་གི་འབྱུང་བ་འཁྲུགས་པའི་རྐྱེན་དུས་རྟག་
ཏུ་གླགས་ལྟ་བ་ལོག་འདྲེན་གྱི་བགེགས་རིགས་སྟོང་ཕྲག་བརྒྱད་ཅུ་
འཁྲུགས་པའི་རྐྱེན། ཕན་གནོད་རེས་འཇོག་ཏུ་བྱེད་པ་ཕོ་གདོན་སོགས་
གདོན་རིགས་སུམ་བརྒྱ་དྲུག་ཅུ་འཁྲུགས་པའི་རྐྱེན་སོགས་འགལ་རྐྱེན་གློ་
བུར་བ་མང་དུ་གནས་པའི་དབང་གིས། ཚེ་ལ་བར་ཆད་གློ་བུར་བ་ནམ་
ཡོང་ངེས་པ་མེད། དེ་ལྟར་ཡིད་ལ་བསམས་ནས་ད་ལྟ་ཉིད་དུ་བརྩོན་པ་
ཆེན་པོས་དམ་པའི་ཆོས་ལ་འབད་དགོས་ཏེ། སློབ་སྤྲིངས་ལས། མར་མེའི་
མེ་ལྕེ་ཤུགས་དྲག་རླུང་གིས་བསྐྱོད་པ་ལྟའི། །ཚེ་འདི་སྐད་ཅིག་གནས་པའི་
གདེང་ཡང་ཡོད་མ་ཡིན། །ཞེས་དང་། བཤེས་སྤྲིངས་ལས། ཚེ་འདི་གནོད་
མང་རླུང་གིས་བཏབ་པ་ཡི། །ཆུ་ཡི་ཆུ་བུར་བས་ཀྱང་མི་རྟག་ན། །དབུགས་
འབྱུང་དབུགས་རྔུབ་གཉིད་ཀྱིས་ལོག་པ་ལས། །སད་ཁོམ་གང་ལགས་དེ་
ནི་ངོ་མཚར་ཆེ། །ཞེས་དང་། སྤྱོད་འཇུག་ཏུ། ཡིད་བརྟན་མི་རུང་འཆི་
བདག་འདི། །བྱས་དང་མ་བྱས་མི་སྡོད་པས། །ན་དང་མི་ན་ཀུན་གྱིས་



ཐེམ་སྐས་བཞུགས་སོ།
ཀྱང༌། །གློ་བུར་ཚེ་ལ་ཡིད་མི་བརྟན། །ཅེས་དང་། རྟོགས་བརྗོད་དཔག་
བསམ་འཁྲི་ཤིང་ལས། ལུས་ཅན་ཚེ་ནི་རྒྱུག་ཆུ་བཞིན། །གཡོ་བ་རྣམས་
ཀྱི་སྙིང་སྡུག་གྲོགས། །པདྨ་གཡོ་བའི་འདབ་རྩེ་ན། །སྨྲེང་བའི་ཆུ་ཐིག་ལྟ་
བུ་ཡིན། །ཞེས་གསུངས། ཆོས་རྗེ་ཡང་དགོན་པས། ཚེ་ངེས་མེད་ལ་ནམ་
འཆིའི་དུས་བཏབ་མེད། །དགྲ་འཆི་བདག་ཁོ་དལ་བྲེལ་གྱི་བྱུས་མི་
རྩི། །དུས་དེ་རིང་འབྱུང་བཞི་དང་རྣམ་ཤེས་གྱེས་གྱུར་ན། །གདེང་བློ་བདེ་
ཚགས་སུ་ཚུད་དམ་སོམ། །ཞེས་སོགས་གསུངས་པས་འཆི་དུས་ངེས་
མེད་ཡིན། གསོན་པའི་རྐྱེན་ཉུང་བའི་རྒྱུ་མཚན། འགའ་ཞིག་གི་བསམ་པ་
ལ། འཆི་བའི་རྐྱེན་མང་བ་བདེན་མོད། འཚོ་བའི་རྐྱེན་ཟས་སྨན་རིམ་འགྲོ་
སོགས་ཀྱང་རྣམ་གྲངས་མང་བས་འཆི་བ་རང་ལ་ཞེད་མི་དགོས་སམ་སྙམ་
ན། དེ་ནི་བསམ་གཞིགས་གང་ཡང་མ་ཆུག་པ་ཡིན་ཏེ། སྤྱིར་ཆོས་མངོན་
པ་ལས། འཆི་བ་ལ་ཚེ་ཟད་ནས་འཆི་བ་དང༌། ལས་ཟད་ནས་འཆི་བ་
གཉིས། མངོན་པ་གོང་མ་ལས་དེའི་སྟེང་དུ་བསོད་ནམས་ཟད་ནས་འཆི་
བ་དང་གསུམ་བཤད། དེ་ལས་ཚེ་ཟད་ནས་འཆི་བ་ལ་གསོ་ཐབས་གང་
ཡང་མེད་པར་བཤད། གཞུང་འགའ་ལས། གཉིས་ཟད་གསུམ་དང་། རྐྱང་
ཟད་གསུམ་དང༌། གསུམ་ཟད་གཅིག་སྟེ་འཆི་བ་ལ་བདུན་བཤད་པའི་
གསུམ་ཀ་ཟད་པ་ལ་གསོ་ཐབས་མེད་ཅིང་། རེ་རེ་ཟད་པ་ལ་གསོ་ཐབས་
ཡོད་པར་བཤད་མོད། གང་ལྟར་ཡང་རྒྱལ་བས་ལུང་བསྟན་པ་ནི་རྒྱལ་པོའི་
ཕོ་ཉ་ལྟ་བུ་འདོད་བྱའི་དོན་ནམ། ཚེ་ཚད་མ་རྫོགས་ཀྱི་བར་དུ་གློ་བུར་རྐྱེན་
དབང་གིས་གཏན་ནས་མི་འཆི་བ་གཅིག་དང་། རང་གི་ཚེ་ཚད་མ་རྫོགས་



༤
--།
འཆི་བ་མི་རྟག་པ།
བར་དུ་ཚེ་གནས་པའི་མཐུན་རྐྱེན་ཚང་ཞིང་འགལ་རྐྱེན་མེད་ན་དེ་བར་མི་
འཆི་བ་ཞིག་དང་མཐུན་རྐྱེན་ཚང་ཞིང་འགལ་རྐྱེན་བྱུང་ན་གློ་བུར་དུ་འཆི་
དགོས་པའི་རིགས་རྣམས་ཡོད་པ་ལས། ཚེ་གནས་པའི་མཐུན་རྐྱེན་དུ་
བསམས་པའི་ཟས་དང་སྨན་ལ་སོགས་པ་ཡང་ཚེའི་འགལ་རྐྱེན་དུ་སོང་བ་
མང་དུ་སྣང་སྟེ། དཔེར་ན་ཁ་ཟས་མ་འཕྲོད་པ་དང་། སྨན་ལོག་པར་སོང་
བ་ལ་བརྟེན་ནས་ཚེ་གློ་བུར་དུ་ཆད་པ་མང་པོ་མངོན་སུམ་དུ་མཐོང་བ་
འདིར་འདུག་པ། དེས་ན་འགལ་རྐྱེན་མང་ཞིང་མཐུན་རྐྱེན་ཉུང་ལ། མཐུན་
རྐྱེན་འགའ་ཞིག་ཀྱང་འགལ་རྐྱེན་དུ་འགྲོ་བའི་ཚེ་འདི་ལ་རྟག་རྩིས་ཀྱི་རེ་
ཚོད་མི་བྱ་བར། ཉམས་ལེན་ལ་འབད་པ་བརྒྱ་ཕྲག་བསྐྱེད་དགོས་པ་ཡིན་
ཏེ། རིན་ཆེན་འཕྲེང་བ་ལས། འཆི་བའི་རྐྱེན་ནི་མང་བ་སྟེ། །གསོན་པའི་
རྐྱེན་ནི་ཉུང་ཟད་ཙམ། །དེ་དག་ཉིད་ཀྱང་འཆི་རྐྱེན་ཏེ། །དེ་བས་རྟག་ཏུ་
ཆོས་མཛོད་ཅིག །ཞེས་གསུངས། དེ་བས་ན། རང་ཉིད་འཆི་བར་ནི་ངེས། .
ནམ་འཆི་ལ་ངེས་པ་ནི་མི་འདུག འཆི་བའི་ཚེ་ན་ཆོས་རྣམ་དག་གཅིག་མ་
གཏོགས་གཞན་གང་གིས་ཀྱང་ཕན་པ་ནི་མི་འདུག་པས་འཆི་དུས་ཕན་
པའི་ཆོས་གཤའ་མ་ཞིག་བྱེད་སྙམ་དུ་སྙིང་ལ་བཅང་དགོས། དེའི་རྒྱུ་མཚན་
ངེས་པར་འཆི་བའི་དུས་ལ་བབ་པའི་ཚེ། ཕྱུག་ཀྱང་ནོར་གྱིས་མི་ཕན་ཏེ།
འཆི་བདག་ཁོ་ནོར་གྱིས་མགོ་བསྐོར་ནི་མི་ཐུབ། ཤི་ནས་རང་གིས་ཁུར་
དབང་ནི་མེད། རྒས་རྒས་ཤི་ཤི་བསགས་པའི་ཟས་ནོར་ཐམས་ཅད་ཤུལ་
དུ་ཅམ་གྱིས་བཞག་ནས། རང་ཉིད་གཅིག་པུ་ཆ་མེད་ཀྱི་རྒྱལ་ཁམས་སྟོང་
པར་ཡུད་ཀྱིས་འགྲོ་དགོས། གཉེན་འཁོར་རག་ཀྱང་ཕན་པ་ནི་མེད་དེ། དེ་



ཐེམ་སྐས་བཞུགས་སོ།
ཚོས་འཐབ་ཀྱང་མི་བཟློག ཁ་ཅང་བྱས་ཀྱང་མི་བཟློག ངོ་ཆེན་བྱས་ཀྱང་
མི་བཟློག ཤི་ཚེ་འགྲོགས་ནས་འགྲོ་རྒྱུ་ནི་མེད། མཛའ་བས་འགྲོགས་ཤིང་
བྱམས་པས་བསྐྱངས་པའི་གཡོག་འཁོར་གཉེན་འདུན་ཐམས་ཅད་ཤུལ་དུ་
བཞག་ནས་རང་ཉིད་གཅིག་པུ་གྲོགས་མེད་དུ་འཁྱམས། གཞན་གྱིས་
གསོད་ཅིང་སྡིགས་ཀྱང་སྐྱོབ་མཁན་གཅིག་ཀྱང་མེད་པར་རང་སྡུག་རང་
གིས་འཁུར་བ་ཞིག་འོང་ཐག་ཆོད། རང་ཉིད་ཁ་དྲག་དབང་ཆེ་སྟོབས་རྩལ་
དང་ལྡན་ཡང་ཕན་པ་མེད་དེ། ད་ལྟ་རང་ལ་རང་དབང་ཅུང་ཟད་ཡོད་དུས་
གཞན་ལ་ཕན་གནོད་དང་རིགས་མི་རིགས་ཀྱི་རྟོག་དཔྱོད་བོར་ནས།
སེམས་ལ་དྲན་ཚད་ལག་ཏུ་ལེན་པའི་བློ་ལྷག་ཅན་གཅིག་ཡོད་ཀྱང་། འཆི་
བདག་ཁོ་སླེབ་དུས་རང་དབང་གཞན་ལ་ཤོར། རང་གཉའ་བདུད་ཀྱིས་
བཅག ཅི་བྱས་ཀྱང་ཟློག་ཐབས་མེད་པ་གནམ་ལྕགས་མགོ་ལ་བབས་པ་
འདྲ་བ་ཅིག་བྱུང་དུས། ཁ་དྲག་དབང་ཆེའི་སྤྱོད་པ་དེ་ད་གཟོད་མི་འོང་།
མདོར་ན་གློ་བུར་གྱི་རྐྱེན་ཙམ་མ་གཏོགས། ངེས་པར་འཆི་བའི་ནད་ཀྱིས་
ཐེབས་ཙ་ན། རྫས་ཀྱིས་མི་བཟློག སྔགས་ཀྱིས་མི་བཟློག རྟེན་འབྲེལ་གྱིས་
མི་བཟློག ཕྱུག་ཀྱང་ནོར་གྱིས་མི་བླུས། ཁ་དྲག་ཀྱང་དབང་ཆེས་མི་བཟློག་
ཕོ་རྒོད་ཀྱང་མཚོན་གྱིས་མི་བཟློག སྨྲ་མཁས་ཀྱང་གཏམ་གྱིས་མི་བཟློག་
མགྱོགས་ཀྱང་བྲོས་པས་མི་ཐར་བའི་དུས་དེར་ཕན་པ་ཆོས་ལས་མེད། དེ་
ལྟར་ཡང་སྤྱོད་འཇུག་ཏུ། རྙེད་པ་མང་པོ་ཐོབ་གྱུར་ཅིང་། །ཡུན་རིང་དུས་
སུ་བདེར་སྤྱད་ཀྱང་། །ཆོམ་པོས་ཕྲོགས་པ་ཇི་བཞིན་དུ། །སྒྲེན་མོ་ལག་པ་
སྟོང་པར་འགྲོ། །ཞེས་དང་། བདག་ནི་མལ་ན་འདུག་བཞིན་དུ། །གཉེན་



འཆི་བ་མི་རྟག་པ།
བཤེས་ཀུན་གྱིས་མཐའ་བསྐོར་ཀྱང་། །སྲོག་ཆད་པ་ཡི་ཚོར་བ་དག
།བདག་ཉིད་གཅིག་པུས་མྱོང་བར་འགྱུར། །གཤིན་རྗེ་ཕོ་ཉས་ཟིན་པ་
ལ། །གཉེན་གྱིས་ཅི་ཕན་བཤེས་ཅི་ཕན། །དེ་ཚེ་བསོད་ནམས་གཅིག་
སྐྱབས་ན། །དེ་ཡང་བདག་གིས་མ་བསྟེན་ཏོ། །ཞེས་གསུངས། ཡང་ཆོས་
རྣམ་དག་གཅིག་བྱས་ཀྱང་འཆི་དགོས་པ་མ་ཡིན་ནམ་སྙམ་ན། ཆོས་རྣམ་
པར་དག་པ་ཉམས་སུ་ལོངས་ནས་འཇའ་ལུས་འགྲུབ་པའང་སྲིད་ལ། གལ་
ཏེ་འཆི་དགོས་ཀྱང་ཆོས་པ་རབ་འཆི་བ་ལ་བྲོད། འབྲིང་མི་འཚེར། ཐ་
མའང་མི་འགྱོད་བྱ་བ་ཡིན་པས་རྡོ་རྗེ་ཐེག་པའི་སྒོ་ནས་འཕོ་བའི་རྣལ་
འབྱོར་གྱིས་སྐུ་གསུམ་འགྲུབ་པ་དང་། ཕར་ཕྱིན་ལམ་གྱི་ཉམས་ལེན་བྱེད་
མཁན་གཅིག་ཡིན་ནའང་། ཆོས་ཐམས་ཅད་བདེན་མེད་སྒྱུ་མ་ལྟ་བུར་
རྟོགས་པའི་ལྟ་བ་དང་། ཀུན་སློང་བྱང་སེམས་ལ་རང་དབང་ཚུད་པའི་སྒོ་
ནས། སྐྱེད་མོས་ཚལ་རྙིང་པ་ནས་གསར་པ་ལ་འགྲོ་བ་ཙམ་གྱི་དགའ་བ་
སྐྱེ་ཡི། ཞེ་འཚེར་བ་དང་འགྱོད་པ་སོགས་འབྱུང་བའི་གོ་སྐབས་མེད་དེ།
མདོ་སྡེ་རྒྱན་ལས། དེ་ཡིས་ཆོས་ཀུན་སྒྱུ་མ་ལྟ་བུ་དང་། །སྐྱེ་བ་སྐྱེད་མོས་
ཚལ་འགྲོ་ལྟར་རྟོགས་ནས། །འབྱོར་པའི་དུས་དང་རྒུད་པའི་དུས་ནའང་
འདི། །ཉོན་མོངས་སྡུག་བསྔལ་དག་གིས་གནོད་པ་མེད། །ཞེས་དང་། སྤྱོད་
འཇུག་ཏུ། དེ་བས་སྐྱོ་བ་ཀུན་སེལ་བའི། །བྱང་ཆུབ་སེམས་ཀྱི་རྟར་བཞོན་
ནས། །བདེ་ནས་བདེ་བར་འགྲོ་བ་ལ། །སེམས་ཡོད་སུ་ཞིག་སྒྱིད་ལུག་
འགྱུར། །ཞེས་གསུངས་པ་ཡིན།། །།



ཐེམ་སྐས་བཞུགས་སོ།
གསུམ་པ་ལས་རྒྱུ་འབྲས་བསམ་པ་ནི། ལས་དང་འབྲས་བུའི་
ཚུལ་ལ་ངེས་པ་རྙེད་ནས་འདོར་ལེན་མ་བྱས་ན། འདིའམ་ཤི་བའི་འོག་ཏུ་
མི་འདོད་པ་ཐོག་ཏུ་འབབ་པས་བླང་དོར་བྱ་དགོས་ཏེ། དེ་ཡང་ཆོས་བྱེད་
འདོད་ཀྱི་བསམ་པ་ལྷང་ངེ་བ་དང་། ཆོས་བྱ་བློའི་སྦྱོར་བ་ཚབ་ཚུབ་ཡོད་
ཀྱང་། གནད་མ་ཤེས་ན་ཆོས་ལམ་དུ་མི་འགྲོ་བ་མང་དུ་སྣང་སྟེ། ཆོས་ཀྱི་
མཐུན་རྐྱེན་ཟས་གོས་ལོངས་སྤྱོད་ཆོག་མི་ཤེས་པར་ལོག་འཚོས་སྡིག་
གསོག་ཅིང་འདོད་པ་བསོད་སྙོམས་ཀྱི་མཐར་གོལ་ནས་ལོག་པར་ལྟུང་བ་
དང༌། ཡང་འགའ་ཞིག་ལྟོ་གོས་གཏམ་གསུམ་ལ་གྱོང་བསྐུར་བའི་དཀའ་
སྤྱད་དྲག་པོ་བྱས་ཀྱང་གནད་མ་ཟིན་པར་ངལ་ཞིང་དུབ་པའི་མཐར་ལྷུང་བ་
ཡང་སྣང་སྟེ་ལམ་དུ་འགྲོ་བ་དཀའ། དེས་ན་ཆོས་ལམ་དུ་འགྲོ་བ་ལ་ཐོག་
མར་ལས་འབྲས་ལ་ཡིད་ཆེས་པ་གཅིག་གནད་དུ་ཆེ་སྟེ། རང་འདི་ནས་
ཕྱི་མར་འགྲོ་བའི་ཚེ། ཟས་གོས་ལོངས་སྤྱོད་ཉེ་འབྲེལ་འཁོར་གཡོག་ཀུན་
ཤུལ་དུ་བཞག་ནས་རང་གཅིག་པུར་འགྲོ་དགོས་ཀྱང་། ལས་དགེ་སྡིག་གི་
རྣམ་སྨིན་འདི་ལུས་དང་གྲིབ་མ་བཞིན་རྗེས་སུ་འབྲང་བ་ཡིན་ཏེ། རྒྱལ་པོ་
ལ་གདམས་པའི་མདོ་ལས། དུས་ཀྱིས་ཉེན་ཏེ་རྒྱལ་པོ་འཆི་བའི་
ཚེ། །ལོངས་སྤྱོད་མཛའ་དང་གཉེན་བཤེས་རྗེས་མི་འབྲང་། །སྐྱེས་བུ་དེ་
ནི་གང་དང་གར་འགྲོ་བ། །ལས་ནི་གྲིབ་མ་བཞིན་དུ་རྗེས་སུ་འབྲང་། །ཞེས་
དང་། མདོ་སྡེ་དང་འདུལ་བའི་སྡེ་སྣོད་ཚིག་མཐུན་པར། སྐྱེ་བོ་འདི་དག་
ཐམས་ཅད་ནི་ལས་ཀྱི་སྐྱེ་གནས་པ། ལས་ཀྱི་བགོ་སྐལ་ལ་སྤྱོད་པ། ལས་
བདག་གིར་བྱེད་པ་ཡིན་ཞེས་དང་། ལས་མ་བྱས་པ་དང་མི་འཕྲད། བྱས་



ལས་རྒྱུ་འབྲས་བསམ་པ།
པ་ཆུད་མི་ཟ་བ་ཡིན་ཞེས་སོགས་གསུངས་པའི་དོན་ཡང་། ངན་འགྲོ་བ་
རྣམས་ནི་མི་དགེ་བའི་ལས་ལས་སྐྱེས་པས་མི་དགེ་བའི་ལས་ཀྱི་སྐྱེ་གནས་
པ། བདེ་འགྲོ་བ་རྣམས་ནི་དགེ་བའི་ལས་ལས་སྐྱེས་པས་དགེ་བའི་ལས་
ཀྱི་སྐྱེ་གནས་པ་ཡིན་ཞེས་སོགས་དང་། འགྲོ་བ་སོ་སོ་སྡུག་བསྔལ་མྱོང་
བ་ནི་མི་དགེ་བའི་ལས་ཀྱི་བགོ་སྐལ་ལ་སྤྱོད་པ། བདེ་བ་མྱོང་བ་ནི་དགེ་
བའི་ལས་ཀྱི་བགོ་སྐལ་ལ་སྤྱོད་པ་ཡིན། ཞེས་དང་། རང་གི་ལས་བྱས་པའི་
རྣམ་སྨིན་ནི་རང་གིས་མྱོང་དགོས་ཀྱི། གཞན་གྱིས་མི་མྱོང་བས་ལས་
བདག་གིར་བྱེད་པ་ཡིན་ཞེས་དང་། རང་གིས་མ་བྱས་པར་གཞན་གྱིས་
བྱས་པའི་རྣམ་སྨིན་རང་གིས་མི་མྱོང་བས་ལས་མ་བྱས་པ་དང་མི་འཕྲད།
རང་གིས་བྱས་པའི་ངེས་པའི་ལས་དེས་རང་དུས་ནམ་ཡང་མི་གཏོང་བར་
རྣམ་སྨིན་མྱོང་དགོས་པས་ལས་བྱས་པ་ཆུད་མི་ཟ་ཞེས་པའི་དོན་ཡིན་ཏེ།
མདོ་ལས། ལུས་ཅན་དག་གི་ལས་རྣམས་ནི། །བསྐལ་པ་བརྒྱར་ཡང་ཆུད་
མི་ཟ། །ཚོགས་ཤིང་དུས་ལ་བབ་པ་ན། །འབྲས་བུ་ཉིད་དུ་སྨིན་པར་
འགྱུར། །ཞེས་དང་། བཤེས་སྤྲིངས་ལས། ཁྱོད་ཀྱིས་བྲམ་ཟེ་དགེ་སློང་ལྷ་
དང་ནི། །མགྲོན་དང་ཡབ་ཡུམ་སྲས་དང་བཙུན་མོ་དང་། །འཁོར་གྱི་སླད་
དུའང་སྡིག་པ་མི་བགྱི་སྟེ། །དམྱལ་བའི་རྣམ་སྨིན་སྐལ་ནོད་འགའ་མ་
མཆིས། །ཞེས་དང་། སྤྱོད་འཇུག་ཏུ། རེ་ཞིག་གསོན་ཚེ་འདི་ཉིད་
ལའང་། །མཛའ་དང་མི་མཛའ་དུ་མ་འདས། །དེ་དག་དོན་དུ་བྱས་པའི་སྡིག
།མི་བཟད་གང་ཡིན་མདུན་ན་གནས། །ཞེས་གསུངས་པ་ཡིན། གཞན་གྱི་
ཆེད་དུ་རང་གིས་སྡིག་པ་བྱས་པ་དེ། གཞན་ཚོས་རྣམ་སྨིན་ལ་བགོ་བཤའ་
17



ཐེམ་སྐས་བཞུགས་སོ།
བྱས་ནས་འཁུར་གྲོགས་བྱས་པ་མ་ཡིན་གྱི། རང་ཁོ་ནས་མྱོང་དགོས་པ་
སོགས་ལས་འབྲས་ལ་ངེས་པ་འདྲེན་པ་གལ་ཆེ་བ་ཡིན། འོ་ན་བློ་ཆོས་སུ་
འགྲོ་བ་ལ་ལས་འབྲས་ལ་ངེས་པ་རྙེད་པའི་སྤང་བླང་དེ་ཙམ་གྱིས་ཆོག་
གམ་སྙམ་ན། དེས་མི་ཆོག་སྟེ། དཀར་པོ་དགེ་བ་སྤྱད་པའི་ལམ་དེ་ལ་ཡང་
བདེ་འགྲོ་ཙམ་དུ་འགྲོ་བ་དང་། ཐར་པ་མྱང་འདས་སུ་འགྲོ་བའི་ལམ་གཉིས་
ཡོད་པས་དེ་གཉིས་སོ་སོར་ཕྱེ། ངེས་འབྱུང་གི་ལྷག་བསམ་རྣམ་པར་དག་
པས་དགེ་བའི་ལས་ལ་འབད་པ་འདོན་དགོས། དེ་འདྲ་བའི་ལས་དེ་ལ་ཡང་
དཀར་ནག་འདྲེས་མ་གསུམ་ཡོད་པ་ལས། ཐོག་མར་མི་དགེ་བའམ་ནག་
པོའི་ལས་ཀྱི་དབང་དུ་བྱས་ནས་བཤད་ན། མཁས་པ་དབྱིག་གཉེན་ཞབས་
ཀྱིས། དེ་ལས་ཆེ་ལོང་བསྡུས་ནས་ནི། །དགེ་དང་མི་དགེ་བཅུར་གསུངས་
སོ། །ཞེས་མི་དགེ་བའི་ལས་ལ་བསམ་གྱིས་མི་ཁྱབ་ཀྱང་རགས་རིམ་ཞིག་
བཤད་ན། སྲོག་གཅོད་མ་བྱིན་ལེན་ལོག་གཡེམ་སྟེ་ལུས་ཀྱི་ལས་གསུམ།
རྫུན་ཕྲ་མ་ཚིག་རྩུབ་ངག་འཁྱལ་ཏེ་ངག་གི་ལས་བཞི། བརྣབ་སེམས་གནོད་
སེམས་ལོག་ལྟ་སྟེ་ཡིད་ཀྱི་ལས་གསུམ་སྟེ་བཅུ། དེ་ཡང་རེ་རེ་ནས་ངོ་སྤྲོད་
ན། སྲོག་བཅད་པ་ནི་བསམ་བཞིན་དུ། །མ་ནོར་བར་ནི་གཞན་གསོད་
པའོ། །ཞེས་ཕ་རོལ་པོའི་སྲོག་གཅོད་འདོད་ཀྱི་བསམ་པས་ཀུན་ནས་
བླངས་ཏེ་མཚོན་སོགས་བསྣུན་པ་མ་ནོར་བ་ཕོག་སྟེ་སྲོག་ཆད་པའི་ལས་
དེ་ནི་སྲོག་གཅོད། མ་བྱིན་ལེན་པ་གཞན་གྱི་ནོར། །མཐུ་དང་འཇབ་བུས་
བདག་གིར་བྱེད། །ཅེས་རང་ལ་མི་དབང་ཞིང་གཞན་གྱིས་བདག་གིར་
བཟུང་བའི་ཡོ་བྱད་འཕྲོགས་པའམ་བརྐུས་ཏེ་རང་གིར་བྱས་པ་དེ་མ་བྱིན་



ལས
ལས་རྒྱུ་འབྲས་བསམ་པ།
ལེན། བགྲོད་མིན་བགྲོད་པར་འདོད་པ་ཡིས། །ལོག་པར་གཡེམ་པ་རྣམ་
པ་བཞི། །ཞེས་གཞན་གྱིས་བདག་ཏུ་བཟུང་བའི་བུད་མེད་དང་ཉེ་དུ་སོགས་
བགྲོད་བྱ་མ་ཡིན་པ། བགྲོད་བྱ་ཡང་སྣང་བ་དང་རྟེན་གྱི་དྲུང་སོགས་གནས་
མ་ཡིན་པ། སྦྲུམ་མ་དང་ཞོ་འཐུང་སོགས་དུས་མ་ཡིན་ལ། ཁ་དང་བཤང་
ལམ་སོགས་ཡན་ལག་མ་ཡིན་པ་སྟེ་ལོག་གཡེམ་བཞི། རྫུན་ཚིག་འདུ་
ཤེས་གཞན་བསྒྱུར་བའི། །ཚིག་དོན་མངོན་པར་གོ་བའོ། །ཞེས་བསམ་པ་
ཉོན་མོངས་པ་ཅན་གྱིས་འདུ་ཤེས་མ་འཁྲུལ་བར་གནས་ཚུལ་ལས་གཞན་
དུ་བསྒྱུར་ཏེ་ཡོད་ཀྱང་མེད་དོ་ཅེས་པ་ལྟ་བུའི་བརྗོད་གླེང་ཚིག་དོན་ཕ་རོལ་
པོས་གོ་བ་རྫུན། མ་གོ་ན་ངག་འཁྱལ་ཙམ། ཕྲ་མ་ཕ་རོལ་དབྱེ་བའི་ཚིག
།ཅེས་ཉོན་མོངས་ཅན་གྱི་བསམ་པས་འདུ་ཤེས་མ་འཁྲུལ་བར། ཕ་རོལ་
འབྱེད་པའི་ཚིག་དོན་བརྡ་འཕྲོད་པ་ཕྲ་མ། ཚིག་རྩུབ་པོ་ནི་མི་སྙན་
པ། །ཞེས་ཕ་རོལ་པོའི་སྙིང་ལ་ཕོག་པའི་ཚིག་དོན་གོ་བ་ཚིག་རྩུབ། ཉོན་
མོངས་ཅན་ཀུན་བཀྱལ་པ་ཉིད། །ཅེས་ཉོན་མོངས་པས་ཀུན་ནས་བླངས་
པའི་ཚིག་ཀུན་ངག་འཁྱལ་ཡིན་ལ། གཞུང་འདི་ལྟར་ན་སྔ་མ་གསུམ་ཡང་
ངག་འཁྱལ་བའི་བྱེ་བྲག་གམ། ཡང་ན། གཞན་ནི་དེ་ལས་གཞན་ཉོན་
མོངས། །ཁ་གསག་གླུ་དང་ཟློས་གར་དང་། །བསྟན་བཅོས་ངན་བཞིན་
ཞེས་པ་ལྟར། །ཚིག་སྔ་མ་གསུམ་ལས་གཞན་པའི། དགེ་སྦྱོང་དག་རྙེད་
པ་ཚོལ་བའི་ཕྱིར་གཞན་ལ་སྙན་པར་སྨྲ་བ་ཁ་གསག་གི་ཚིག་དང༌།
ཆགས་སེམས་ཀྱི་གླུ་དང་ཟློས་གར་གྱི་ཚིག་དང་། བསྟན་བཅོས་ངན་པ་
འདོན་པའི་ཚིག་ངག་འཁྱལ། ལོག་པས་གཞན་གྱི་ནོར་ལ་ཆགས། །ཞེས་



ཐེམ་སྐས་བཞུགས་སོ།
མི་རིགས་བཞིན་དུ་གཞན་ནོར་ལ་བདག་གིར་བྱེད་འདོད་པའི་བརྣབ་
སེམས། གནོད་སེམས་སེམས་ཅན་ལ་སྡང་བ། །ཞེས་གཞན་ལ་ཞེ་སྡང་
བས་གནོད་པའི་རྣམ་པར་ཞུགས་པའི་གནོད་སེམས། དགེ་དང་མི་དགེ་
མེད་ལྟ་བ། །ཞེས་རྒྱུ་ལས་དགེ་སྡིག་དང་། འབྲས་བུ་རྣམ་སྨིན་བདེ་སྡུག་
དང༌། སྐྱེ་བ་སྔ་ཕྱི་སོགས་མེད་པར་ལྟ་བ་ལོག་ལྟ། མདོར་ན། འདོད་ཆགས་
ཞེ་སྡང་གཏི་མུག་སྟེ། །དེས་བསྐྱེད་ལས་ནི་མི་དགེ་བ། །ཞེས་གསུངས་
པ་བཞིན། ཀུན་སློང་དུག་གསུམ་གྱིས་བྱས་པའི་ལས་ནི་མི་དགེ་བ་སྟེ། རྩ་
བ་དུག་ལས་གྱུར་བའི་ལོ་མ་དང་མེ་ཏོག་འབྲས་བུ་སོགས་དུག་ཏུ་འོང་བ་
དང་འདྲ་སྟེ་སྤྱིར་བཏང་ཙམ་ཡིན། འོ་ན་མི་དགེ་བ་བཅུ་པོ་དེའི་འབྲས་བུ་
གང་དང་གང་ཡིན་ཞེ་ན། བཅུ་པོ་རེ་རེས་ཀྱང་རྣམ་སྨིན། རྒྱུ་མཐུན། བདག་
པོའི་འབྲས་བུ་གསུམ་གསུམ་འབྱིན་ཏེ། དཔེར་ན་སྲོག་བཅད་པ་ལྟ་བུ་ལ་
མཚོན་ན། སྡུག་བསྔལ་ཕྱིར་དང་བསད་ཕྱིར་དང་། །གཟི་བྱིན་མེད་ཕྱིར་
འབྲས་རྣམ་གསུམ། །ཞེས་པ་ལྟར། ཕ་རོལ་པོ་སྡུག་བསྔལ་བར་བྱས་པའི་
རྣམ་སྨིན་གྱི་འབྲས་བུ་རང་ལ་ཚོར་བ་སྡུག་བསྔལ་མྱོང་བ་དང༌། རྒྱུ་མཐུན་
ལ། ཕ་རོལ་པོའི་ཚེའི་རྒྱུན་བཅད་པས་རང་བདེ་འགྲོར་སྐྱེས་ཀྱང་མྱོང་བ་
རྒྱུ་མཐུན་ཚེ་ཐུང་བ་དང་། བྱེད་པ་རྒྱུ་མཐུན་ཚེ་རབས་ཀུན་ཏུ་སྲོག་གཅོད་
ལ་རྔམས་པ། བདག་པོའི་འབྲས་བུ། ཕ་རོལ་གྱི་གཟི་བྱིན་ཉམས་པར་བྱས་
པས་རང་གང་དུ་སྐྱེས་པའི་སྣོད་ཀྱི་འཇིག་རྟེན་ཀྱང་གཟི་མདངས་ཆུང་བ་
སྟེ། རྣམ་སྨིན་དང་རྒྱུ་མཐུན་གྱི་འབྲས་བུ་རང་གི་རྟེན་ལ་སྨིན་བདག་འབྲས་
རང་གི་སྣོད་ཀྱི་འཇིག་རྟེན་གྱི་ས་ཕྱོགས་དེ་ཉིད་ལ་སྨིན་པའོ། །དེས་ན་རིན་



，
=
=
=
=
-
-༔
-
-
-
་
，
-.。。
。。
、，
，-.-
-
ལས་རྒྱུ་འབྲས་བསམ་པ།
ཆེན་འཕྲེང་བར། ཞེ་སྡང་གིས་ནི་དམྱལ་བར་འགྲོ། །ཆགས་པས་ཡི་དྭགས་
འགྲོ་བར་འགྲོ། །རྨོངས་པ་ཕལ་ཆེར་དུད་འགྲོར་འགྲོ། །ཞེས་གསུངས་པ་
ལྟར་ཡིན། མི་དགེ་བཅུའི་མྱོང་བ་རྒྱུ་མཐུན་གྱི་དབང་དུ་བྱས་ནས། བསད་
པས་ཚེ་ཐུང་ནད་མང་དང་། །མ་བྱིན་ལེན་གྱིས་ལོངས་སྤྱོད་དབུལ། །ལོག་
གཡེམ་ཆུང་མ་དགྲ་དང་བཅས། །རྫུན་གྱིས་སྐུར་འདེབས་མི་ཁ་སྡང་། །ཕྲ་
མས་བཤེས་ཉུང་མཛའ་དང་འབྲལ། །ཚིག་རྩུབ་ཀྱིས་ནི་མི་སྙན་ཐོས། །ངག་
འཁྱལ་རང་གི་ཚིག་མི་བཙུན། །བརྣབ་སེམས་ཡིད་ལ་རེ་བ་
འཇོམས། །གནོད་སེམས་འཇིགས་ཤིང་སྐྲག་པས་བཅིངས། །ལོག་ལྟས་
ལྟ་ངན་ཟིང་ཟིང་པོ། །ཞེས་དང་། དེ་བཞིན་དུ་བདག་འབྲས་ཀྱང་རིམ་པ་
ཇི་ལྟ་བར། ཕྱི་རོལ་གཟི་ཆུང་སེར་ཆར་མང་། །རྡུལ་འཁྲིགས་དྲི་ང་མཐོ་
དམན་ཅན། །ཚ་སྒོ་ཅན་སོགས་དུས་ལོག་དང༌། །འབྲས་བུ་ཕྲ་བའམ་ཆུང་
བའང་མེད། །ཞེས་གསུངས། དེ་དག་སྨིན་ལུགས། ལས་དེ་ལ་ངེས་པའི་
ལས་དང་མ་ངེས་པའི་ལས་གཉིས་ཡོད་པས་དང་པོ་དེ་ལ་དབྱིག་གཉེན་
ཞབས་ཀྱིས། མཐོང་བའི་ཆོས་ལ་སོགས་པ་ལ། །མྱོང་འགྱུར་ལ་སོགས་
ངེས་རྣམ་གསུམ། །ཞེས་པ་ལྟར། མཐོང་ཆོས་ཚེ་འདི་ཉིད་ལ་རྣམ་སྨིན་
མྱོང་བར་ངེས་པ། ཕྱི་མ་ལ་མྱོང་བ་སྐྱེས་ནས་མྱོང་འགྱུར། ཕྱི་མ་ཕན་ཆད་
ལ་མྱོང་བ་ལན་གྲངས་གཞན་ལ་མྱོང་འགྱུར་ཡིན་པས། དེ་གསུམ་པོ་རྣམ་
སྨིན་མྱོང་ངེས་དང་། ལས་གང་ཞིག་རྐྱེན་དང་ཕྲད་ན་རྣམ་སྨིན་འབྱིན་ལ།
མ་ཕྲད་ན་མི་འབྱིན་པ་དེ་མ་ངེས་པའི་ལས་ཞེས་བཤད། དེ་ལའང་ཞིབ་ཏུ་
ཕྱེ་ན་རྣམ་སྨིན་གཏན་ནས་མི་མྱོང་བ་ཞིག་དང་། རྣམ་སྨིན་མྱོང་ཡང་མཐོང་



--
-
-
ཐེམ་སྐས་བཞུགས་སོ།
ཆོས་སོགས་གསུམ་པོ་འདི་ཁོ་ན་ལ་མྱོང་བའི་ངེས་པ་མེད་པ་ཞིག་དང་
གཉིས་སུ་འབྱེད་དགོས་ཏེ། མཛོད་ལས། ཁ་ཅིག་ལས་རྣམ་ལྔ་ཞེས་
ཟེར། །གཞན་དག་མུ་ནི་བཞི་ཞེས་ཟེར། །ཞེས་བཤད་པ་ཡིན། སྤྱིར་ངེས་
པའི་ལས་ནི་ཇི་ལྟ་བུ། དེའི་ནང་ནས་མཐོང་ཆོས་ལ་མྱོང་འགྱུར་གྱི་ལས་
ནི་ཇི་ལྟར་སྙམ་ན། ལས་འབྲས་ངེས་པ་ལ་འདི་གནད་དུ་ཆེ་བས་ནན་ཏན་
གྱིས་བསམ་དགོས། དེ་ཡང་མཛོད་ལས། ཉོན་མོངས་རབ་དང་དྲག་པོ་
དང༌། །ཡོན་ཏན་ཞིང་དང་རྒྱུན་ཆགས་སུ། །བྱས་པ་གང་ཞིག་ཡིན་པ་
དང༌། །ཕ་མ་གསོད་གང་དེ་ངེས་སོ། །ཞེས་པ་ལྟར། ཡོན་ཏན་གྱི་ཞིང་
དང༌། དགེ་མི་དགེ་རྒྱུན་ཆགས་སུ་བྱས་པ་དང༌། རྒྱུན་ཆགས་བྱས་པ་མ་
ཡིན་ཀྱང་ཉོན་མོངས་པ་ཆགས་སོགས་གསུམ་གང་ཡང་རུང་བ་དྲག་པོས་
ཀུན་ནས་བླངས་པའི་མི་དགེ་བའི་ལས་སམ། རབ་ཏུ་དང་བ་དྲག་པོས་
ཀུན་ནས་བླངས་ཏེ་ཕྱག་མཆོད་སྦྱིན་གཏོང་སོགས་དགེ་བའི་ལས་བྱེད་པ་
ནི་ངེས་པའི་ལས་ཡིན་ལ། ཡང་ཀུན་སློང་དྲག་པོ་དང་རྒྱུན་ཆགས་སུ་བྱས་
པ་མ་ཡིན་ཀྱང་། དཀོན་མཆོག་གསུམ་སོགས་ཞིང་བཟང་པོ་ལ་ཕན་གནོད་
ཀྱི་ལས་བསགས་པ་ནི་ཞིང་དེའི་ནུས་པས་ངེས་པའི་ལས་སུ་འགྱུར་བ་
དང་། ཡང་ཀུན་སློང་དྲག་པོ་དང་ཞིང་བཟང་པོ་མ་ཡིན་ཀྱང་དགེ་མི་དགེ་
རྒྱུན་ཆགས་སུ་བྱེད་པ་ནི་རྒྱུན་དེའི་ནུས་པས་ངེས་པའི་ལས་སུ་འགྱུར་བ་
དང༌། པར་སིག་སོགས་ཡུལ་འགའ་ཞིག་ན་ཕ་མ་རྒས་ནས་བསད་ན་
བསོད་ནམས་སུ་འགྱུར་ཟེར་བ་ཡོད་པས་རང་གི་ཕ་མ་ལྟ་བུར་ཕན་སེམས་
ཀྱིས་བསད་ཀྱང་ངེས་པའི་ལས་སུ་འགྱུར་བས་གནད་འདི་ལེགས་པར་



ལས་རྒྱུ་འབྲས་བསམ་པ།
བསམ་དགོས། དེའི་ནང་ནས་མཐོང་ཆོས་ལ་མྱོང་འགྱུར་ནི། ཞིང་དང་
བསམ་པའི་ཁྱད་པར་ལས། །མཐོང་ཆོས་འབྲས་བུ་ཅན་གྱི་ལས། །ཞེས་
གསུངས། ཞིང་ཡང་། གང་དག་འགོག་བྱམས་ཉོན་མོངས་མེད། །མཐོང་
དང་དགྲ་བཅོམ་འབྲས་ལངས་པ། །དེ་ལ་ཕན་གནོད་བྱས་པ་ཡིས། །འབྲས་
བུ་འཕྲལ་དུ་མྱོང་བར་འགྱུར། །ཞེས་ཞིང་དང་བསམ་པའི་ནུས་པ་ལས་
མཐོང་ཆོས་ཚེ་འདི་ལ་འབྲས་བུ་འབྱིན་ཏེ། རྟོགས་བརྗོད་འགའ་ཞིག་ལས།
དེ་ནས་སངས་རྒྱས་མ་ཕམ་པ། །སྔོན་བྱུང་སྡེ་སྣོད་གསུམ་པར་གྱུར། །དགེ་
སློང་དགེ་འདུན་རྩོད་པ་ན། །དགེ་འདུན་བུད་མེད་ཅེས་བརྗོད་པའི། །ངག་
གི་ཉེས་པ་སྤྱད་བྱས་པས། །བུད་མེད་ཉིད་དུ་ཉེ་བར་སོང་། །ཞེས་པ་ལྟར།
དགེ་འདུན་ལ་བུད་མེད་ཅེས་ཚིག་སྨྲས་པས་དེ་ཚེ་རང་ལ་བུད་མེད་དུ་
མཚན་འགྱུར་བ་མཐོང་ཆོས་ལ་མྱོང་འགྱུར་དང་། སྐྱེ་བ་ལྔ་བརྒྱར་བུད་མེད་
དུ་གྱུར་བ་སྐྱེས་ནས་དང༌། ལན་གྲངས་གཞན་ལ་མྱོང་འགྱུར་གསུམ་ཆར་
ཚང་བ་དང་། དེ་བཞིན་དུ་འགོག་སྙོམས་ལས་ལངས་མ་ཐག་པ་ནི་མྱ་ངན་
ལས་འདས་ནས་སླར་ལོག་པ་དང་འདྲ་བ་དང་། བྱམས་པའི་ཏིང་ངེ་འཛིན་
དང་ཉོན་མོངས་མེད་པའི་ཏིང་ངེ་འཛིན་ལས་ལངས་པའང་ལྷག་བསམ་རྣམ་
དག་གིས་རྒྱུད་གང་བའི་ཞིང་ཡིན་པ་དང་། མཐོང་ལམ་ལས་ལངས་པ་ནི་
མཐོང་སྤངས་ཀྱི་དྲི་མ་དག་པའི་གནས་གྱུར་གསར་པ་རྙེད་པ་དང་། དགྲ་
བཅོམ་ལས་ལངས་མ་ཐག་པ་ནི་སྒོམ་སྤངས་ཉོན་མོངས་སྤངས་པའི་གནས་
གྱུར་གསར་པ་རྙེད་པའི་ཞིང་ཡིན་པས། དེ་དག་ལ་ཕན་གནོད་བྱས་པ་ནི།
ཞིང་དེའི་ནུས་པས་ཚེ་འདི་ལ་འབྲས་བུ་འབྱིན་པ་དང་། བསམ་པའི་ཁྱད་



ཐེམ་སྐས་བཞུགས་སོ།
པར་གྱི་དབང་དུ་བྱས་ནས། སྔོན་ཀ་ནི་ཀའི་ཉུང་རུ་མ་ཞེས་པ་འབྲས་བུ་
ཕྱུང་བའི་མི་ལོང་བ་ཞིག་གིས་སྙིང་རྗེས་ཀུན་ནས་སློང་སྟེ་གླང་ལྔ་བརྒྱ་
འབྲས་བུ་འབྱིན་པ་ལས་ཐར་པར་བྱས་པས་ཚེ་དེ་ལ་སྐྱེས་པའི་དབང་པོ་
དང་ལྡན་པར་གྱུར་པ་སོགས་བསམ་གྱིས་མི་ཁྱབ། དེར་མ་ཟད་མངོན་པ་
ལས། ས་དེའི་འདོད་ཆགས་གཏན་བྲལ་ཕྱིར། །རྣམ་སྨིན་ངེས་པ་གང་ཡིན་
པའོ། །ཞེས་པ་ལྟར། འདོད་ཁམས་ལྟ་བུར་རྣམ་སྨིན་མྱོང་འགྱུར་གྱི་ལས་
ཤིག་བསགས། ལས་དེ་ཡང་སྐྱེས་ནས་དང་ལན་གྲངས་གཞན་ལ་མྱོང་
འགྱུར་མ་ཡིན་ན། རྟེན་གང་ཟག་དེས་ལམ་ལ་བརྩོན་པ་བྱས་ཏེ་འདོད་པ་
ལ་གཏན་ནས་ཆགས་བྲལ་ཐོབ་པའི་ཚེ། སྔར་གྱི་རྣམ་སྨིན་དེ་མཐོང་ཆོས་
ཚེ་འདི་ཉིད་ལ་མྱོང་འགྱུར་དུ་འདྲེན་དགོས་ཏེ། ལས་དེའི་རྣམ་སྨིན་མྱོང་
བར་ནི་ངེས། སྐྱེས་ནས་མྱོང་འགྱུར་སོགས་སུ་མི་རིགས་ཏེ་གང་ཟག་དེ་
སླར་འདོད་པའི་ཁམས་སུ་སྐྱེ་དགོས་པའི་ཕྱིར། གནད་ཀྱི་སྙིང་པོ། རང་
རྒྱུད་ལ་ངན་སོང་དུ་སྐྱེ་ངེས་ཀྱི་ལས་ཡོད་ན་ཚེ་འདི་ལ་སྦྱོར་ལམ་བཟོད་པ་
ཙམ་ཡང་ཐོབ་པའི་ནུས་པ་མེད། འདོད་ཁམས་སུ་སྐྱེ་བའི་ལས་ཡོད་ན་
འདོད་པ་ལ་ཆགས་པ་དང་བྲལ་བའི་འབྲས་བུ་ཐོབ་པའི་ནུས་པ་མེད། སྤྱིར་
ཁམས་གསུམ་གང་རུང་དུ་སྐྱེ་ངེས་ཀྱི་ལས་ཡོད་ན་ཚེ་འདི་ལ་འཁོར་བའི་
འབྲོག་དགོན་ལས་ཐར་པའི་ནུས་པ་མེད་པས་ལས་ངན་པ་ཕྱིན་ཆད་མི་
གསོག་པར་བསྡམ། སྔར་བྱས་ལ་འགྱོད་མཚང་དྲག་པོས་བཤགས་པར་
རིགས་ཏེ། བཟོད་དང་ཕྱིར་མི་འོང་དགྲ་བཅོམ། །ཐོབ་པ་ལ་གེགས་ཤིན་
ཏུ་བྱེད། །ཅེས་མཛོད་ལས་འབྱུང་། འོ་ན་ཚེ་རབས་ཐོག་མེད་ནས་མཐོང་
24



ལས་རྒྱུ་འབྲས་བསམ་པ།
ཆོས་ལ་མྱོང་འགྱུར་སོགས་ངེས་པའི་ལས་ནི་ཇི་སྙེད་ཅིག་བསགས། ད་
ཅི་ཙུག་བྱས་ཀྱང་འཁོར་བ་ལས་ཐར་བའི་ཐབས་མི་འདུག་སྙམ་བློ་ཁུམས་
པར་གྱུར་ན། དེ་ཙམ་ཞུམ་མི་དགོས་ཏེ། རང་རེའི་སྟོན་པས་བཀའ་སྡེ་སྣོད་
མང་པོར་ངེས་པའི་ལས་གསུམ་སོགས་རྣམ་གྲངས་མཐའ་ཡས་རང་
གསུངས་པ་དེ། ཐེག་པ་འོག་མ་དག་གིས་སྒྲ་ཇི་བཞིན་པར་ཁས་ལེན་ཀྱང་།
ཐེག་པ་ཆེན་པོའི་སྐབས་འདིར། དེ་དག་གཙོ་ཆེ་བའི་སྤྱིར་བཏང་ཙམ་ཡིན་
གྱི། དམིགས་བསལ་ལ་མཐའ་གཅིག་ཏུ་མ་ངེས་ཏེ། ངེས་པའི་ལས་སུ་
བགྲང་བ་མཚམས་མེད་སོགས་ལས་དྲག་པོ་བསགས་ཚར་ཡང་། སྙིང་
སྟོབས་ཆེན་པོས་བཤགས་སྡོམ་དང་གཉེན་པོ་དམ་ཆོས་ཟབ་མོ་ལ་འབད་
ན་ལས་ཉོན་དེ་དག་དག་པར་བྱེད་ནུས་ཏེ། བཤེས་སྤྲིངས་ལས། གང་ཞིག་
སྔོན་ཆད་བག་མེད་གྱུར་བ་ལས། །ཕྱིས་ནས་བག་དང་ལྡན་པར་གྱུར་དེ་
ཡང་། །ཟླ་བ་སྤྲིན་བྲལ་ལྟ་བུ་རྣམ་མཛེས་ཏེ། །དགའ་བོ་སོར་འཕྲེང་མཐོང་
ལྡན་བདེ་བྱེད་བཞིན། །ཞེས་པ་ལྟར་སྟོན་པའི་གཅུང་དགའ་བོ་རབ་ཏུ་
འབྱུང་ཡང་རང་གི་ཆུང་མ་ལ་ཆགས་ཏེ་དེ་ཁོ་ན་ལ་རྟོག་ཅིང་ཆོས་ཡིད་ལ་
མི་སེམས་པ་ན། སྟོན་པས་ལྷ་དང་དམྱལ་བའི་འཇིག་རྟེན་མངོན་སུམ་དུ་
བསྟན་ཏེ། རིམ་གྱིས་འཁོར་བའི་ཉེས་དམིགས་དྲན། ཆོས་བསྟན་པས་
དགྲ་བཅོམ་པ་ཐོབ་པ་དང༌། སོར་འཕྲེང་ཅན་ནི་བྲམ་ཟེ་བླུན་པོ་ཞིག་སྟེ།
མཁན་པོས་བསླུས་ནས་མི་སྟོང་བསད་པའི་སོར་མོའི་འཕྲེང་བ་བྱས་ན་
ཆོས་སུ་འགྱུར་ཞེས་པའི་ངག་བདེན་པར་བཟུང་ནས་མི་སྟོང་དུ་གཅིག་
གིས་མ་ཚང་བ་བསད་པ་ན། བཅོམ་ལྡན་འདས་དང་མཇལ་ཏེ་ཉེས་པ་
༡5



ཐེམ་སྐས་བཞུགས་སོ།
བཤགས་སྡོམ་བྱས་རབ་ཏུ་འབྱུང་ནས་དགྲ་བཅོམ་པའི་འབྲས་བུ་ཐོབ་པ་
དང༌། མཐོང་ལྡན་ཏེ་རྒྱལ་པོ་མ་སྐྱེས་དགྲས། ཡབ་རྒྱལ་པོ་གཟུགས་ཅན་
སྙིང་པོ་བཀུམས་པའི་མཚམས་མེད་ཀྱི་ལས་བྱས་ཀྱང་། ཕྱིས་སྟོན་པ་ལ་
མི་འཕྲོགས་པའི་དད་པ་ཐོབ། བཤགས་སྡོམ་ཚུལ་བཞིན་བྱས་པས་དེ་ལ་
བདེན་པ་མཐོང་བ་དང་། བདེ་བྱེད་འདོད་པས་ལོག་གཡེམ་བྱེད་པ་མས་
བཟློག་པས་མ་བསད་པའི་མཚམས་མེད་བྱས། ཕྱིས་རབ་ཏུ་བྱུང་ཚེ་
གནས་ཚུལ་དགེ་འདུན་གྱིས་རིག་སྟེ་གནས་ནས་ཕྱུང་བ་ན། མཐའ་འཁོབ་
ཞིག་ཏུ་གཙུག་ལག་ཁང་བརྩིགས། དགེ་འདུན་འདུས་ཏེ་གནས་བརྟན་ཚུལ་
བཞིན་བྱས་པས། ཤི་དུས་དམྱལ་བར་ཕོ་ལོང་བརྡབས་པ་ཙམ་གྱི་སྡུག་
བསྔལ་མྱོང་ནས་ལྷར་སྐྱེས། སྟོན་པའི་དྲུང་དུ་ཆོས་ཉན་པས་རྒྱུན་ཞུགས་
ཀྱི་འབྲས་བུ་མངོན་དུ་བྱས་པ་ལྟ་བུ། དེས་ན་ཐོག་མར་དགེ་བ་སྐྱབས་འགྲོ་
སེམས་བསྐྱེད་ལ་སྙིང་ཕུར་བཙུགས། འཁོར་བའི་ཉེས་དམིགས་དྲན་པའི་
ངེས་འབྱུང་གིས་རྒྱུད་བསྐུལ། ལས་འབྲས་ལ་ཡིད་ཆེས་རྙེད་པའི་ངེས་པ་
གསལ་བཏབ་སྟེ། ཚེ་རབས་ཐོག་མེད་ནས་བསགས་པའི་ལས་ངན་ལ་
འགྱོད་སེམས་དྲག་པོས་སྐྱབས་ཡུལ་ཁྱེད་རྣམས་ཀྱི་སྤྱན་སྔར་མཐོལ་ཞིང་
བཤགས་སོ། །ཕྱིན་ཆད་སྲོག་ལ་བབ་ཀྱང་མི་བགྱིད་སྙམ་དུ་ཞེ་ཐག་པ་
ནས་བསམ་ཞིང༌། སྔོན་ཆད་ཁྱེད་ཀྱི་བཀའ་ལས་འདས། །ད་ནི་འཇིགས་
པ་ཆེར་མཐོང་ནས། །ཁྱེད་ལ་སྐྱབས་སུ་མཆི་ལགས་ཀྱི། །འཇིགས་པ་
མྱུར་དུ་བསལ་དུ་གསོལ། །ཞེས་ངག་ཏུའང་བརྗོད་པར་བྱའོ། །དེ་ལྟར་མི་
དགེ་བའི་ལས་དང་འབྲས་བུ་དེ་ལྟ་ན། དགེ་བའི་ལས་དང་དེའི་འབྲས་བུ་
，
，
，，
，，
，
，
，
，
..
.
..…
·
-
•- -
26



བསམ་པ།
ལས་རྒྱུ་འབྲས་བསམ་པ། །
ཇི་ལྟར་ཞེ་ན། རིན་ཆེན་འཕྲེང་བར། མ་ཆགས་ཞེ་སྡང་གཏི་མུག་
མེད། །དེས་སྐྱེད་ལས་ནི་དགེ་བ་ཡིན། །ཞེས་པ་ལྟར། ཆགས་སྡང་རྨོངས་
གསུམ་དང་མ་འབྲེལ་བའི་དགེ་རྩ་གསུམ་གྱི་དངོས་ཀྱིས་ཀུན་སློང་བྱས་
པའི་ལས་རྣམས་ནི། རྩ་བ་སྨན་ལས་སྡོང་པོ་ལོ་འདབ་འབྲས་བུ་ཐམས་
ཅད་སྨན་དུ་གྲུབ་པ་བཞིན་དགེ་བའི་ལས་འབའ་ཞིག མི་དགེ་བ་བཅུ་ཡིད་
ཀྱིས་སྤངས་ཤིང་ལུས་ངག་ཡིད་གསུམ་གྱིས་སྡོམ་པའི་སེམས་པ་མཚུངས་
ལྡན་དང་བཅས་པ་ནི་དགེ་བ་བཅུ་སྟེ། དེ་བཞིན་དུ་སྦྱིན་སོགས་བཅུ་ལའང་
བསམ་དགོས། འབྲས་བུ་ལ་རྣམ་སྨིན་རྒྱུ་མཐུན་བདག་འབྲས་གསུམ་དུ་
འབྱུང་བ་སྔ་མ་ལས་ལྡོག་པ་སྟེ། རྣམ་སྨིན་ནི་སྤྱིར་ཚོར་བ་བདེ་བ། བྱེ་བྲག་
བདེ་འགྲོ་གསུམ་གྱི་རྟེན་ལ་བདེ་བ་མྱོང་བའོ། །མྱོང་བ་རྒྱུ་མཐུན་སྲོག་
གཅོད་སྤངས་པས་ཚེ་རིང་བ་དང༌། མ་བྱིན་ལེན་སྤངས་པས་ལོངས་སྤྱོད་
འཕེལ་བ་སོགས་དང་། བྱེད་པ་རྒྱུ་མཐུན་ཚེ་རབས་ཀུན་ཏུ་སྲོག་ཆགས་
ཕྲ་མོ་ཙམ་གྱི་སྲོག་གཅོད་པ་ལའང་ཡ་ང་བས་འཛེམ་པ་དང་། མི་རིགས་
པའི་ཟས་ནོར་ཕྲ་མོ་ཙམ་ཡང་རང་དབང་དུ་བདག་གིར་མི་བྱེད་པ་སོགས་
དང༌། བདག་འབྲས་ས་ཕྱོགས་ཉམས་འཚར་བ་དང་། སད་སེར་སོགས་
ཀྱིས་འཚེ་བ་མེད་པར་ལོ་ཐོག་དུས་སུ་སྨིན་པ་སོགས་འབྱུང་། དེ་དག་
ལའང་ངེས་མ་ངེས་གཉིས་དང་། ངེས་པ་ལའང་མཐོང་ཆོས་མྱོང་འགྱུར་
སོགས་གསུམ་ཡོད་པ་སྔ་མ་བཞིན་ཡིད་ཆེས་པར་བྱེད་པ་གནད་དུ་ཆེ་བ་
ནི། ཐེག་ཆེན་གྱི་མདོ་སྡེ་དང་། མངོན་པ་གོང་མ་ལས་བཤད་པ་བཞིན་
གཅིག་ཏུ་དཀར་བའི་ལས། གཅིག་ཏུ་གནག་པའི་ལས། འདྲེས་མའི་ལས་



ཐེམ་སྐས་བཞུགས་སོ།
ཏེ་གསུམ། དང་པོས་འབྲས་བུ་བདེ་བ། གཉིས་པས་སྡུག་བསྔལ། གསུམ་
པས་བདེ་སྡུག་འདྲེས་མ་སྐྱེད་པ་ཡིན། གཅིག་ཏུ་དཀར་བ་ཞེས་པའི་དོན།
ལས་ལམ་ཚར་གཅིག་གི་སྦྱོར་དངོས་སམ། བསམ་སྦྱོར་རམ། རྒྱུ་དུས་
དང་དེ་དུས་ཀྱི་ཀུན་སློང་ཐམས་ཅད་དགེ་བའི་བསམ་པ་ཁོ་ནས་ཟིན་པ་སྟེ།
དཔེར་ན་བསམ་པ་སྙིང་རྗེས་ཀུན་ནས་བླངས་ཏེ་སྦྱོར་བ་སྦྱིན་པ་གཏོང་བ་
ལྟ་བུ། གཅིག་ཏུ་གནག་པ་ནི་སྔ་མ་ལས་ལྡོག་སྟེ། རང་དོན་ཁོ་ནའི་ཆེད་
དུ་ཞེ་སྡང་གིས་སྲོག་གཅོད་པ་ལྟ་བུ། འདྲེས་མ་ནི་ལས་ལམ་ཚར་གཅིག་
གི་སྦྱོར་དངོས་སོགས་ཀྱིས་ཁུལ་ན་བསམ་པ་དགེ་མི་དགེ་གཉིས་ཆར་
ཚང་བ་སྟེ། དཔེར་ན་མང་པོ་སྐྱོབ་ཕྱིར་དུ་གཅིག་གི་སྲོག་གཅོད་པའི་ཚེ་
རྒྱུ་དུས་ཀྱི་བསམ་པ་དགེ་བ་ཁོ་ན་ཡིན་ལ། སྦྱོར་དུས་སུ་ཞེ་སྡང་ཅུང་ཟད་
སྐྱེས་ན་དེ་མི་དགེ་བ་ཡིན་པས། ལས་དེ་ལ་ཀུན་སློང་དཀར་ནག་གཉིས་
ཆར་རེས་འཇོག་ཏུ་ཚང་བས་འདྲེས་མའི་ལས་ཞེས་བྱ་ཞིང་། དེ་ལྟ་བུའི་
སྲོག་གཅོད་ཀྱི་ལས་དེ་འདྲེས་མའི་ནང་ཚན་མི་དགེ་བ་ཡིན་པས་ཁོ་རང་
གིས་རྣམ་སྨིན་སྡུག་བསྔལ་ཞིག་བསྐྱེད་ཀྱང་། ལས་དེའི་རྒྱུ་དུས་ཀྱི་ཀུན་
སློང་སེམས་ཅན་མང་པོ་ལ་སྙིང་རྗེ་རྒྱས་པའི་ཆ་ཡིན་པས་ཀུན་སློང་དེའི་
རྣམ་སྨིན་བདེ་བ་དང་། སེམས་ཅན་མང་པོ་ཕན་བདེ་ལ་འགོད་པའི་བདག་
འབྲས་སོགས་ཀྱི་ནུས་པ་སྟོབས་ཆེ་བ་ཡིན་པས། འདྲེས་མའི་ལས་ཀྱི་
བདེ་བ་ཤས་ཆེར་སྐྱེད་པ་དང་། ཡང་མང་པོ་ཞིག་གསོད་པའི་བསམ་པས་
མ་ཆགས་པའི་སྦྱིན་པ་གཏོང་བ་ལྟ་བུ་ནི། འདྲེས་མའི་ནང་ཚན་དགེ་བ་
ཡིན་པས་ཁོ་རང་གིས་རྣམ་སྨིན་བདེ་བ་ཅུང་ཟད་དང་རྒྱུ་མཐུན་ལོངས་སྤྱོད་



ལས་རྒྱུ་འབྲས་བསམ་པ།
ཅུང་ཟད་འབྱུང་སྲིད་ཀྱང་། རྒྱུ་དུས་ཀྱི་ཀུན་སློང་ནག་པོ་དེ་ཤུགས་ཆེ་ཞིང་།
ཀུན་སློང་དེའི་རྣམ་སྨིན་སྡུག་བསྔལ་དང་། རྒྱུ་མཐུན་བདག་འབྲས་སོགས་
འབྲས་བུ་ངན་པ་ཁོ་ན་ཡིན་པས། འདྲེས་མའི་ལས་ཀྱི་མི་དགེ་བ་ཤས་
ཆེར་སྐྱེད་པ་དེ་ཡིན། ཐེག་པ་ཆེན་པོའི་སྐབས་འདིར་བསམ་པ་གཙོ་ཆེ་
བས། སྦྱོར་བ་གནག་ཀྱང་བསམ་པ་དཀར་བ་བླང་བྱ་དང༌། སྦྱོར་བ་དཀར་
ཡང་བསམ་པ་གནག་པ་སྤང་བྱར་བྱེད་དགོས། དེར་མ་ཟད་བསམ་སྦྱོར་
གཉིས་ཆར་དགེ་བ་ཁོ་ན་ཡིན་ཀྱང་། རྒྱུ་མཐུན་བདག་འབྲས་བྱེད་འབྲས་
སོགས་ཀྱི་སྒོ་ནས་འཕྲལ་ཕུགས་སུ་གནོད་ཚབས་ཆེ་ན་སྤང་དགོས་པ་
ཡང་བསམ་པར་བྱ་སྟེ། རྗེ་ས་པཎ་གྱིས། ནད་པར་འགྱུར་བའི་ཁ་ཟས་
སྟེར། །ངན་པར་སྤྱོད་པ་ཚར་མི་གཅོད། །དབང་བསྐུར་མེད་པར་གསང་
སྔགས་སྟོན། །སྣོད་མིན་པ་ལ་ཆོས་འཆད་སོགས། །འཕྲལ་དུ་ཕན་པ་ལྟར་
སྣང་ཡང་། །ཕྱིས་ནས་གནོད་པ་ཆེར་འགྱུར་བས། །སྙིང་རྗེའི་དབང་གིས་
བྱེད་ན་ཡང་། །མ་དག་པ་ཡི་སྙིང་རྗེ་ཡིན། །ཞེས་གསུངས་པ་ལྟ་བུ། འཕྲལ་
དུ་དགེ་བ་འདྲ་ཡང་ཕུགས་སུ་གནོད་ཚབ་ཅན་གཞན་ཡང་ཡོད་པར་
དགོངས་ནས། མདོ་ལས། སྒྲིབ་པ་གང་ཞེ་ན། སྦྱིན་པ་ནི་སྒྲིབ་པའོ། །ཚུལ་
ཁྲིམས་ནི་སྒྲིབ་པའོ། །ཞེས་སོགས་བཤད་པ་ཡིན། གཞན་ཡང་འཕེན་བྱེད་
ཀྱི་ལས་དང་རྫོགས་བྱེད་ཀྱི་ལས་ཀྱི་རྣམ་དབྱེ་ཤེས་དགོས་ཏེ། ལས་འབྲས་
གསལ་བའི་མེ་ལོང་ལས། རྟག་པར་རྒྱུན་དུ་སྡིག་བསགས་ཀྱང་། །འཆི་
ཚེ་དགེ་བས་མཚམས་སྦྱར་ན། །འཕེན་བྱེད་དགེ་བས་འཕངས་པའི་
ཕྱིར། །བདེ་འགྲོར་སྐྱེས་ཀྱང་རྫོགས་བྱེད་ལས། །སྡིག་པས་ནད་ཅན་དབུལ་



ཐེམ་སྐས་བཞུགས་སོ།
པོ་སོགས། །རྟག་པར་སྡུག་བསྔལ་གྱིས་གཟིར་འགྱུར། །ཞེས་པ་ལྟར། ཚེ་
སྟོད་ལ་མི་དགེ་བ་སྟོབས་ལྡན་བསགས་ཀྱང་། ཚེ་སྨད་འཆི་ལ་ཉེ་བའི་ཚེ་
དགེ་བའི་བཤེས་གཉེན་གྱིས་ཟིན་པའི་འཕོ་བའམ། མིན་ནའང་མཚམས་
སྦྱོར་དགེ་བའི་བསམ་པས་རྒྱུད་འཁུལ་བ་གནད་དུ་ཆེ་སྟེ། དེ་ལྟ་བུའི་
མཚམས་སྦྱོར་དེས་འཕེན་བྱེད་བྱས་ནས་བདེ་འགྲོའི་རྟེན་ཐོབ་པར་འགྱུར་
མོད། འོན་ཀྱང་རྟེན་དེ་ལ་ནད་དང་དབུལ་བ་དང་ཚེ་ཐུང་བ་སོགས་འབྱུང་
སྲིད་དེ། དེ་ནི་ཚེ་སྔ་མ་ལ་མི་དགེ་བ་སྤྱད་པའི་རྒྱུ་མཐུན་དང་བདག་འབྲས་
སོགས་སྐྱེས་ནས་མྱོང་འགྱུར་གྱི་ལས་ཀྱིས་རྫོགས་པར་བྱས་པའི་རྟེན་
འབྲེལ་གྱི་གནད་ཀྱིས་ཡིན། འདི་ལྟ་བུའི་མཚམས་སྦྱོར་དེ་འཕེན་རྫོགས་
གཉིས་ཀྱི་ཟླས་ཕྱེས་པའི་འཕེན་བྱེད་ཡིན་མོད། འཕེན་གྲུབ་གཉིས་ཀྱི་གྲུབ་
བྱེད་དུ་ཁས་བླངས་ཀྱང་འགལ་བ་མེད་བསམ་མོད་ཀྱི། འོན་ཀྱང་འཕེན་
གྲུབ་ཀྱི་འགྲུབ་བྱེད་ལས་གསུམ་ནི་གཙོ་བོར་བར་སྲིད་ནས་སྐྱེ་སྲིད་དུ་འཕོ་
བའི་ཚེ་འབྱུང་བའི་གནད་གོ་དགོས་སོ། །དེ་ལྟ་བུའི་ལས་གསོག་པ་ལ་
འདོད་ཁམས་ཀྱི་ལྷ་མི་སྟོབས་ཆེ། དེའི་ནང་ནས་གླིང་གཞན་རྣམས་ལོངས་
སྤྱོད་ཀྱི་ས་པ་ཙམ་དང་། ཛམྦུ་གླིང་པ་ལས་ཀྱི་ས་པ་ཡིན་པས་ལས་གསོག་
པ་མཐུ་ཆེ། དེའི་ནང་ནས་ཀྱང་བསམ་པ་དྲག་པོ། ཞིང་བཟང་བ། དུས་
བཟང་བ། གྲོགས་བཟང་བ་རྣམས་དགེ་མི་དགེའི་ལས་གང་ལའང་འགྱུར་
ཁྱད་ཆེ་བས། དགེ་བ་ཆུང་ངུ་ནས་གང་འགྲུབ་བྱེད་ཅིང་། སྡིག་པ་ཆུང་དུ་
ནས་སྤང་བ་གལ་ཆེ་བ་ཡིན། འོ་ན་དགེ་བ་དང་མི་དགེ་བའི་ལས་ལམ་དེ་
ལྟ་ན་ལུང་དུ་མ་བསྟན་པའི་ལས་དེ་ཇི་ལྟ་བུ་སྙམ་ན། དེ་ནི་ཀུན་སློང་དགེ་
30



ལས་རྒྱུ་འབྲས་བསམ་པ།
མི་དགེ་གང་གིས་ཀྱང་མ་ཟིན་པའི་ཟ་འཆག་འགྲོ་འདུག་སོགས་བྱ་བའི་
ལས་ཕལ་ཆེར་ཡིན་མོད། དེ་ནི་ས་བོན་རུལ་བ་དང་འདྲ་བས་རྣམ་སྨིན་
བདེ་སྡུག་གང་ཡང་མི་འབྱིན་ཏེ། བཏང་སྙོམས་གཉིས་ཀ་མ་ཡིན་
པས། །རྣམ་པར་སྨིན་པའང་གཉིས་ཀ་མིན། །ཞེས་གསུངས་པ་ཡིན། ལས་
དེ་དགེ་བའི་ལས་སུ་བསྒྱུར་དགོས་ཏེ། རང་རྒྱུད་ལ་ཞིབ་མོར་བརྟགས་
པས། བྱ་བྱེད་ཐམས་ཅད་མི་དགེ་བ་དང་ལུང་མ་བསྟན་གཉིས་ཀྱིས་དུས་
འདའ་བ་འདི། དྲན་ཤེས་བག་ཡོད་ཀྱིས་དགེ་བར་མ་བསྒྱུར་ན་རང་ཉིད་
ཀྱིས་རང་ཉིད་བསླུས་པར་འགྱུར་ཏེ། བཤེས་སྤྲིངས་ལས། གང་ཞིག་
གསེར་སྣོད་རིན་ཆེན་སྤྱས་པ་དེར། །ངན་སྐྱུགས་འཕྱག་པར་བྱེད་པ་དེ་
བས་ནི། །གང་ཞིག་མི་རུ་སྐྱེས་ནས་སྡིག་པ་དག །བྱེད་པ་དེ་ནི་ཆེས་རབ་
བླུན་པ་ལགས། །ཞེས་དང་། སྤྱོད་འཇུག་ཏུ། འདི་འདྲའི་དལ་བ་ཐོབ་གྱུར་
ནས། །བདག་གིས་དགེ་གོམས་མ་བྱས་ན། །དེ་ལས་བླུན་པ་གཞན་མེད་
དེ། །དེ་ལས་རྨོངས་པའང་གཞན་མེད་དོ། །ཞེས་དང་། བདག་གིས་སྤྱོད་
པ་འདི་འདྲས་ནི། །མི་ཡི་ལུས་ཀྱང་ཐོབ་མི་འགྱུར། །མི་ལུས་ཐོབ་པར་མ་
གྱུར་ན། །སྡིག་པ་འབའ་ཞིག་དགེ་བ་མེད། །ཞེས་སོགས་དྲན་པར་བྱ་
དགོས་ཏེ། འཕགས་པ་ལྷས། བསམ་པས་བྱང་ཆུབ་སེམས་དཔའ་
ཡིས། །དགེ་བའམ་ཡང་ན་མི་དགེ་བ། །ཐམས་ཅད་དགེ་བ་ཉིད་འགྱུར་
ཏེ། །གང་ཕྱིར་སེམས་དེ་གཙོ་བའི་ཕྱིར། །ཞེས་དང་། སྤྱོད་འཇུག་ཏུ།
བསླབ་པ་སྲུང་བར་འདོད་པ་ཡིས། །སེམས་འདི་འབའ་ཞིག་བསྲུང་བར་
བྱ། །ཞེས་སོགས་ཀྱི་ལུང་དོན་ལ་དཔྱད། དེ་ཡང་སེམས་ཅན་ལ་ཕན་པར་
31



ཐེམ་སྐས་བཞུགས་སོ།
གྱུར་ཅིག་སྙམ་པའི་བསམ་པས་བྱ་བ་ཐམས་ཅད་བྱ་སྟེ། མདོ་སྡེ་རྒྱན་ལས།
རྒྱལ་སྲས་སྤྱོད་ཚེ་ཇི་ལྟ་ཇི་ལྟ་བུར། །དབང་པོའི་སྤྱོད་ཡུལ་སྣ་ཚོགས་
འཇུག་འགྱུར་བ། །དེ་ལྟ་དེ་ལྟར་རིགས་པ་མཐུན་ཚིག་གིས། །སེམས་ཅན་
ཕན་ཕྱིར་དེ་སྔོན་འདུ་བྱེད་དོ། །ཞེས་པ་ལྟར་ཡིན། ལས་འབྲས་ལ་མི་
བདེན་པའི་འདུ་ཤེས་སྐྱེས་ན་ལོག་ལྟ་ཡིན་པས། དེའི་ཉེས་པ་དགག་ཕྱིར་
འགལ་འདུ་འདི་འདྲ་ཞིག་དགོས་ཏེ། འདི་སྙམ་དུ་འགའ་ཞིག་རྒྱུད་མི་སྲུན་
པས་སྡིག་ལས་འབའ་ཞིག་བྱེད་ཀྱང་སྐྱིད་ལ་ཁ་དྲག་པ་ཁོ་ན་འདུག་པས་
མི་དགེ་བའི་ལས་འབྲས་ལ་ལོག་ལྟ་དང་། འགའ་ཞིག་གཟུ་བོར་གནས་
ཤིང་དགེ་ལས་འབའ་ཞིག་སྤྱོད་ཀྱང་སྡུག་བསྔལ་ཁོ་ན་མྱོང་བ་མཐོང་བས་
དཀར་པོའི་ལས་འབྲས་ལ་ལོག་པར་རྟོག་པ་སྣང་སྟེ། དེ་ལྟ་བུ་ཆ་གཅིག་
ནས་འདྲ་མོ་འདུག་སྟེ། ཆ་གཅིག་ནས་གནད་མ་ཟིན་པའི་སྐྱག་རྟགས་ཡིན།
མི་དགེ་བ་སྤྱོད་མཁན་ཚེ་འདིར་བདེ་བ་དེ་མི་དགེ་བའི་འབྲས་བུ་མ་ཡིན་
ཀྱི། ཚེ་རབས་སྔ་མ་རྣམས་སུ་དགེ་བ་སྐྱེས་ནས་མྱོང་འགྱུར་རམ། ལན་
གྲངས་གཞན་ལ་མྱོང་འགྱུར་བསགས་པའི་རྣམ་སྨིན་ཚེ་འདིར་མྱོང་བ་ཡིན་
པའི་ཕྱིར་དང་། དགེ་བ་སྤྱོད་པ་ཚེ་འདིར་དབུལ་ཕོངས་ཁ་ཞན་གྱི་སྡུག་
བསྔལ་མྱོང་བ་ཡང་དགེ་བ་དེའི་འབྲས་བུ་མ་ཡིན་གྱི། ཚེ་རབས་སྔ་མ་
རྣམས་སུ་སྐྱེས་ནས་དང་ལན་གྲངས་གཞན་ལ་མྱོང་འགྱུར་གྱི་མི་དགེ་བ་
བསགས་པའི་རྣམ་སྨིན་འདིར་ལྷགས་པ་ཡིན་པའི་ཕྱིར་ལོག་པར་རྟོག་ག་
ལ་རིགས། ཡང་ཚེ་འདིར་བུ་ནོར་ལོངས་སྤྱོད་དབང་ཐང་ཆེ་བ་ཕལ་ཆེ་བ་
ཚེ་ཐུང་བར་འོང་བ་འདིའི་རྒྱུ་མཚན། འདོད་པ་ལ་ཆོག་མི་ཤེས་པ་འདོད་



ལས་རྒྱུ་འབྲས་བསམ་པ།
པ་བསོད་ཉམས་ཀྱི་མཐུས་ཚེ་འཕེལ་བའི་བསོད་ནམས་བྲི་ནས། འཆི་བ་
གསུམ་ལས་བསོད་ནམས་ཟད་པས་འཆི་བ་ཞེས་པ་དེར་སླེབ་པ་ཡིན་པ་
དང༌། འགའ་ཞིག་ཚེ་རབས་སྔ་མའི་ལོངས་སྤྱོད་རྣམ་པར་སྨིན་པའི་འབྲས་
བུ་ཚེ་འདི་ལ་བུངས་སྐྱེད་པས་ལོངས་སྤྱོད་དུ་རྣམ་པར་སྨིན་པའི་ལས་
གཏུགས་ཏེ་ཟད་པས། འཆི་བ་གསུམ་ལས་བསོད་ནམས་ཟད་པས་འཆི་
བ་ཞེས་པ་དེར་སོང་བ་ཡིན་པས། ཐམས་ཅད་ཕུན་སུམ་ཚོགས་གྱུར་
ན། །མི་དེ་མྱུར་དུ་འཆི་བ་མང་། །ཞེས་སྨྲ་བ་དེ་ཡིན། ད་ལྟ་ལས་དཀར་
དང་ཆོས་ལྡན་འབའ་ཞིག་བྱེད་པ་ལ། ནད་དང་གདོན་དང་ངན་སྨྲས་དང་
ཁ་ཡོག་དང་། ལོངས་སྤྱོད་གཞན་གྱིས་འཕྲོག་པ་དང་། བརྡུང་འཚོག་
སོགས་མི་མཐུན་ཕྱོགས་ཀྱིས་མནར་གཅོད་མང་པོ་བྱུང་ན། སེམས་མི་
ཞུམ་པར་དགའ་བ་བསྒོམ་པར་བྱ་སྟེ། ཚེ་རབས་སྔོན་མའི་ལས་ནག་པོས་
ངན་སོང་དུ་སྐྱེ་འགྱུར་རྣམས། ལས་དཀར་པོ་དེའི་མཐུས་ཚེ་འདིའི་སྡུག་
བསྔལ་ཉུང་ཟད་ཙམ་གྱིས་ཟད་པར་བྱས། རྣམ་སྨིན་དང་རྒྱུ་མཐུན་སོགས་
ལྷག་མ་ཅུང་ཟད་མཐོང་ཆོས་ཚེ་འདི་ལ་བསྟན་པ་ཙམ་ཡིན་པའི་ཕྱིར་ཏེ།
སྤྱོད་འཇུག་ཏུ། བསད་བྱའི་མི་ཞིག་ལག་བཅད་དེ། །གལ་ཏེ་ཐར་ན་ཅིས་
མ་ལེགས། །གལ་ཏེ་མི་ཡི་སྡུག་བསྔལ་གྱིས། །དམྱལ་བ་བྲི་ན་ཅི་མ་
ལེགས། །ཞེས་དང་། རྡོ་རྗེ་གཅོད་པ་ལས་ཀྱང་། རབ་འབྱོར། གང་དག་
འདི་ལྟ་བུའི་ཚིག་ལེན་འཛིན་འཆང་བ་སོགས་དེ་དག་མནར་བར་འགྱུར་
རོ། །ཤིན་ཏུ་མནར་བར་འགྱུར་རོ། །ཅིའི་ཕྱིར་ཞེ་ན། རབ་འབྱོར། སེམས་
ཅན་དེ་དག་གི་ཚེ་རབས་སྔ་མའི་མི་དགེ་བའི་ལས་ངན་སོང་དུ་སྐྱེ་བར་



ཐེམ་སྐས་བཞུགས་སོ།
འགྱུར་བ་གང་དག་བྱས་པ་དེ་དག་ཚེ་འདི་ལ་མནར་བས། ཚེ་རབས་སྔོན་
མའི་མི་དགེ་བ་དེ་དག་བྱང་བར་འགྱུར་ཏེ་སངས་རྒྱས་ཀྱི་བྱང་ཆུབ་ཐོབ་
པར་འགྱུར་རོ། །ཞེས་བཤད་པ་དང་། མཛོད་ལས། ས་དེའི་འདོད་ཆགས་
གཏན་བྲལ་ཕྱིར། །རྣམ་སྨིན་ངེས་པ་གང་ཡིན་པའོ། །ཞེས་པའང་འདི་དང་
དོན་གྱིས་འབྱོར་པ་ཡིན། ཡང་ཁ་ཅིག་མི་རིགས་པའི་སྤྱོད་པ་རླབས་པོ་
ཆེས་ཚེ་འདིར་ལན་གཅིག་མངོན་པར་མཐོ་བ་ལ་ཧ་ཅང་གཟེངས་བསྟོད་
པར་མི་བྱ་སྟེ། ཚེ་འདིའི་མངོན་མཐོས་སེམས་ཁེངས་ཏེ་མི་རིགས་པའི་བྱ་
བ་བྱས་པ་ནི། ཚེ་རབས་སྔོན་མའི་ལས་དཀར་གྱི་ནུས་པ་ཐམས་ཅད་ཚེ་
འདིའི་མངོན་མཐོ་ཙམ་དུ་ཟད་པར་བྱས། མཐོང་ཆོས་ཚེ་འདིའམ་ཕྱི་མར་
སྡུག་བསྔལ་རླབས་པོ་ཆེ་མྱོང་བའི་ལྟས་ཉི་མ་འཆར་ཁའི་སྐྱ་རེངས་ལྟ་བུར་
གོ་བར་བྱ་སྟེ། དཔེར་ན་ཡུལ་སྒྲ་སྒྲོགས་ཀྱི་རྒྱལ་པོ་གཙུག་ཕུད་ཅན་འཁོར་
བཅས་ཀྱིས། འཕགས་པ་ཀཱཏྱཱ་ཡ་ན་ལ་ཐལ་བ་སྤར་མོ་རེ་གཏོར་བས་ཐལ་
བའི་འོག་ཏུ་ནོན་པའི་ལས་ངན་པ་བསགས། ནམ་ཞིག་ན་ཡུལ་དེར་ནམ་
མཁའ་ནས་རིན་པོ་ཆེ་དང་ཟས་གོས་ཀྱི་ཆར་སོགས་འབབས་པས། རྒྱལ་
པོ་ཁྱོད་འཁོར་ལོ་བསྒྱུར་བའི་རྒྱལ་པོར་འགྱུར་བའི་ལྟས་ཡིན་ཅེས་གཟེངས་
བསྟོད་པ་ན། ཉི་མ་བདུན་པ་ལ་བྱེ་མའི་ཆར་དྲག་ཏུ་བབས་པས་ཡུལ་
ཕྱོགས་དེ་ནོན། རྒྱལ་པོ་དེ་གདུག་པའི་བློན་པོ་དང་བཅས་པ་མཐོང་ཆོས་
ལ་དམྱལ་བར་ཞུགས་པ་ནི་ཞིང་དང་བསམ་པ་གཉིས་ཀའི་ཡིན་པ་ལྟ་བུ།
ཡང་འགའ་ཞིག་གནད་མ་གོ་བར་བཟང་མདོག་གི་སྟོང་ལྟ་ཧད་ཧད་པོས་
ལས་འབྲས་ལ་ཇི་མི་སྙམ་པ་དེ་དག་ཀྱང་རིགས་པ་མ་ཡིན་ཏེ། གྲུབ་ཐོབ་



འཁོར་བའི་ཉེས་དམིགས་བསམ་པ།
གོང་མའི་གསུང་ལས། ལྟ་བ་འདི་ལ་ཡངས་སུ་ཆུག །ལྟ་བ་ཡངས་སུ་མི་
འཇུག་ཏུ། །ཆོས་ཀྱི་དབྱིངས་ལ་དོག་པ་མེད། །སྤྱོད་པ་འདི་ལ་དོག་ཏུ་ཆུག་
།སྤྱོད་པ་དོག་ཏུ་མི་འཇུག་ཏུ། །ལས་འབྲས་འདི་ལ་བསླུ་བ་མེད། །ཅེས་
གསུངས་པ་ཡིན། སྨིན་དུས་རང་རྒྱུད་ལ་ལས་དཀར་ནག་གཉིས་ཀྱི་ནག་
པོ་ལྕི་ན། ཐོག་མར་ངན་སོང་དུ་སྐྱེས་ནས་མྱོང་འགྱུར་དང་། དེ་རྗེས་དགེ་
བ་ལན་གྲངས་གཞན་ལ་མྱོང་འགྱུར་དུ་སྨིན། ལྕི་ཡང་མཉམ་ན་འཆི་ཁ་ལྟ་
བུ་གང་འབྲས་བུ་ལ་ཉེ་བ་དང་། ཉེ་རིང་མཉམ་ན་གོམས་པ་ཤས་ཆེ་བ་
དང༌། གོམས་པ་མཉམ་ན་སྔོན་ལ་གང་བྱས་པ་དེའི་འབྲས་བུ་ཐོག་མར་
འབྱིན་ཏེ། ཆོས་མངོན་པ་ལས། ལས་ཀྱི་འབྲས་བུ་ལྕི་གང་དང༌། །ཉེ་བ་
གང་དང་གོམས་པ་གང་། །སྔོན་བྱས་གང་ཡིན་དེ་ལས་ནི། །སྔ་མ་སྔ་མ་
རྣམ་སྨིན་འགྱུར། །ཞེས་བཤད་པ་ལྟར་ལས་འབྲས་ཀྱི་ཚུལ་ལ་ཞིབ་ཏིག་
གིས་བླང་དོར་གལ་ཆེ་བས་ཅུང་ཟད་རྒྱས་ཙམ་བྲིས་པ་ལགས།། །།
བཞི་པ་འཁོར་བའི་ཉེས་དམིགས་བསམ་པ་ནི། ཁ་ཅིག་གིས་
བསམ་པ་ལ། ལས་འབྲས་ལ་བླང་དོར་མ་བྱས་ཀྱང་སླ་སྟེ་ཚེ་ཕྱི་མ་སྐྱིད་
པོ་ཞིག་ཏུ་སྐྱེ་ཡང་སྲིད་པས་ངེས་པ་ཅི་ཡོད། འཁོར་བ་ནའང་སྐྱིད་པོ་ཡོད་
མཁན་མང་པོ་འདུག་པས་གང་དུ་སྐྱེས་ནའང་སྐྱེས་སྙམ་ན། དེ་ནི་མ་གོ་
བའི་རྣམ་པ་ཤིན་ཏུ་རྒྱ་ཆེ་བས་ཐ་ཆད་དེ། འཁོར་བར་སྐྱེས་ན་སྡུག་བསྔལ་
འདི་འདྲ་བ་ལས་མ་འདས་སོ་སྙམ་ཤེས་པར་བྱ་བའི་ཕྱིར་དུ་ཐོག་མར་ངན་
སོང་གི་སྡུག་བསྔལ་མདོ་ཙམ་བརྗོད་ན། དམྱལ་བ་ལ་གྲང་དམྱལ་བརྒྱད།
ཚ་དམྱལ་བརྒྱད། ཉི་ཚེ་བ་དང་ཉེ་འཁོར་བ་སྟེ་དམྱལ་ཁམས་བཅོ་བརྒྱད་
35



ཐེམ་སྐས་བཞུགས་སོ།
ཡོད་པའི་གྲང་བའི་དམྱལ་བ་བརྒྱད་ནི། ཆུ་བུར་ཅན། ཆུ་བུར་རྡོལ་བ་ཅན།
ཨ་ཆུ་ཟེར་བ། ཀྱི་ཧུད་ཟེར་བ། སོ་ཐམ་བྱེད་བ། ཨུཏྤལ་ལྟར་གས་པ། པདྨ་
ལྟར་གས་པ། པདྨ་ཆེན་པོ་ལྟར་གས་པ་སྟེ་བརྒྱད་ཡོད་པའི་ཆུ་བུར་ཅན་
ནི་འདི་ནས་ཤི་འཕོས་ཏེ་བར་དོའི་སྣང་བ་ཤར་བའི་ཚེ། ལུས་ཚོ་བས་
གདུངས་ཏེ་ཐག་རིང་པོའི་གངས་རི་སོགས་བསིལ་བ་དོན་དུ་གཉེར་བ་ན།
ལས་ངན་པས་བདས་ཏེ། དེ་མ་ཐག་བར་སྲིད་འགགས་ནས་གྲང་བའི་
དམྱལ་བར་བརྫུས་ཏེ་སྐྱེ། དེ་ཡང་མཐའ་ཐམས་ཅད་གངས་རིའི་འཕྲེང་བས་
སྟེང་ནས་ཁ་བ་བུ་ཡུག་འཚུབས་ཏེ་རླུང་གྲང་མོའི་རེག་བྱས་གཙུབས། སྣང་
བ་གསལ་བྱེད་ཀྱི་རྐྱེན་ཅུང་ཟད་ཀྱང་མེད་དེ་མུན་རུམ་ཏུ་འཐིབས། དྲོ་བའི་
དངོས་པོ་སྐྱིབས་སུ་ཡིབ་སའམ་བགོ་བའི་གོས་ནི་ལྷན་པ་ཙམ་ཡང་མེད།
ཕ་འབོད་མ་འབོད་བྱས་ཀྱང་སྐྱོ་གྲོགས་ཙམ་ཡང་མེད་པར། རང་གཅིག་
པུར་ལུས་ལ་ཆུ་བུར་དཀར་རོང་ངེ་བའི་སྡུག་བསྔལ་བཟོད་གླགས་མེད་དེ།
དེ་ཡང་ཉིན་གཅིག ཞག་གཅིག ཟླ་གཅིག ལོ་གཅིག་མ་ཡིན་པར་ཏིལ་རྫོང་
ནང་ནས་ལོ་བརྒྱ་བཞིན། ཏིལ་གཅིག་ཕྱུང་བས་ཟད་གྱུར་པ། །ཆུ་བུར་ཅན་
གྱི་ཚེ་ཡིན་ཏེ། །ཞེས་པ་ལྟར། ཡུལ་མ་ག་དྷའི་བྲེ་བོ་ཆེའི་ཏིལ་ཁལ་བརྒྱད་
ཅུ་ཤོང་བའི་བང་བ་ནས། ལོ་བརྒྱ་བརྒྱ་ན་ཏིལ་རེ་ཕྱུང་བས། དེ་ནམ་ཟད་
ཀྱི་བར་གྱི་ཡུན་ཚད་དེ་ཙམ་དུ་སྡུག་བསྔལ་མྱོང་དགོས་པ་ཡིན་པར་འདུག་
དེ་ལྟ་བུ་ཡིད་ལ་བསམ་པ་ཙམ་གྱིས་ཀྱང་། སྙིང་ཡོད་ཀུན་ཡིད་སྐྱོ་ཞིང་
ལུས་འདར་བར་བྱེད་ན། རང་ཐོག་ཏུ་བབ་ན་ཅི་ཙུག་བྱེད་བསམ་སྐྱོ་བ་དྲག་



འཁོར་བའི་ཉེས་དམིགས་བསམ་པ།
ཏུ་སྐྱེད་པར་བྱ་སྟེ། ཡིད་སྐྱོ་བའི་གནས་སུ་བསམ་གཏན་འཁོར། ཞེས་
དང༌། སྐྱེ་བོ་བདག་ལ་སྐྱོ་བ་བསྒོམ་བྱ་སྟེ། །འདི་ཡིས་དབེན་པ་ཐོབ་ཅིང་
ལོག་འཚོ་སྤོང་། །ཞེས་པ་ལྟར་ཡིན། རང་ལ་དེ་ལྟ་བུའི་སྡུག་བསྔལ་མི་
འབྱུང་ངམ་སྙམ་པའི་ཞེ་ཚོད་བྱེད་ན་བླུན་པོ་སྟེ། ཁོང་དམྱལ་བ་པ་དེ་ཚོས་
ཀྱང་རྒྱུ་ཞེ་སྡང་གིས་ཀུན་ནས་བླངས་པའི་མི་དགེ་བའི་ལས་སྣ་ཚོགས་
བསགས། ཁྱད་པར་དུ་གཞན་དྲོ་བའི་དངོས་པོ་དང་ཕྲལ། གྲང་བའི་རྐྱེན་
དང་འཕྲད་པར་བྱས་པས་ལན་པ་ཡིན་ན། རང་གིས་ཀྱང་དེ་ལྟ་བུའི་ལས་
ངན་བསགས་པ་ཨེ་འདུག་སོམས་དང་། ལས་ངན་གྱིས་ཁོག་པ་བཀང་
ནས་ཡིད་བདེར་འདུག་ཕོད་དམ། ཆོས་རྗེ་ས་པཎ་གྱི་ཞལ་ནས། ངན་སོང་
གསུམ་གྱི་ནད་རྣམས་ནི། །མ་བྱུང་གོང་ནས་གསོ་བར་བྱ། །གནམ་ལྕགས་
མགོ་ལ་ལྷུང་བ་ལྟར། །ཐོག་ཏུ་བབ་ན་ཅི་བྱར་ཡོད། །ཞེས་གསུངས་པ་
དང་མཐུན། དེ་ནས་གྲང་དམྱལ་གཞན་ཡང་། སྔར་གྱི་དེ་བས་ཀྱང་ཉིས་
འགྱུར་གྱི་གྲང་རེག་གིས་བཏབ་ཏེ། ཆུ་བུར་རྡོལ་ནས་རྣག་ཁྲག་འཛག་པ་
དང༌། དེ་བས་ཀྱང་གྲང་སྟེ་ཨ་ཆུ་ཟེར་སྐད་ངན་འབྱིན་པ་དང་། དེ་བས་ཀྱང་
གྲང་སྟེ་ཀྱི་ཧུད་ཅེས་ལྐོག་མའི་བར་ནས་ཤུབ་བུར་ཟློས་པ་དང་། དེ་བས་
ཀྱང་གྲང་སྟེ། སོ་ཐམ་ཐམ་ལས་སྐད་མི་ཐོན་པ་དང་། དེ་བས་ཀྱང་འཁྱགས་
ཏེ་ལྤགས་པའི་མདོག་ཨུཏྤལ་གོག་པ་ལྟར་སྔོ་བ་སེར་ག་མང་པོ་གས་པ་
དང་། དེ་བས་ཀྱང་འཁྱགས་ཏེ་ལྤགས་པ་སྔོན་པོ་ཞུས་ཏེ་ཤའུ་དམར་ཙ་རེ་
བ་ལ་ཚལ་པ་ཆེན་པོ་བརྒྱད་དང་བཅུ་སོགས་པདྨ་ལྟར་གས་པ་དང་། དེ་
བས་ཀྱང་ཆེས་གྲང་བའི་རླུང་གིས་གཙེས་ཏེ། ལྤགས་པ་དམར་པོ་པདྨ་
37



ཐེམ་སྐས་བཞུགས་སོ།
ཆེན་པོ་ལྟར་བརྒྱ་སྟོང་དུ་གས་ཏེ། ཁྲག་ཟགས་ཤིང་ལུས་ཀྱི་ནང་ཁྲོལ་ཀྱང་
མཐོང་བ་དེ་ལྟ་བུའི་སྡུག་བསྔལ་ཡིད་ཡུལ་དུ་བསམས་ཏེ། ཡིད་སྐྱོ་ཤས་
བསྐྱེད་ནས་སེམས་ཅན་དེ་རྣམས་ཀྱང་སྡུག་བསྔལ་དེ་ལས་ཐར་ན་ཅི་མ་
རུང་སྙམ་དུ་བསྒོམ། ཚེའི་ཚད། གཞན་གྱི་ཚད་ནི་ཉི་ཤུར་འགྱུར། །ཞེས་
པ་ལྟར་རྡོལ་བ་ཅན་ཉི་ཤུ་དང་། ཨ་ཆུ་ཟེར་བ་བཞི་བརྒྱ། ཀྱི་ཧུད་ཟེར་བ་
བརྒྱད་སྟོང་སོགས་རིགས་བསྒྲེ། ཚ་དམྱལ་བརྒྱད་ཀྱི་སྡུག་བསྔལ་བཤད་
ན། ཞེ་སྡང་གིས་ཀུན་ནས་བླངས་པའི་སྲོག་གཅོད་སོགས་ལས་ངན་
བསགས་པ་ལ་བརྟེན་ནས་དམྱལ་བའི་བར་སྲིད་གྲུབ་ཏེ། གྲང་བས་ཉེན་
ནས་དྲོ་བ་དོན་དུ་གཉེར་བ་ན་ཚ་བའི་དམྱལ་བར་བརྫུས་ཏེ་སྐྱེ། དེ་ཡང་
ཡང་སོས་ཐིག་ནག་བསྡུས་འཇོམས་དང་། །ངུ་འབོད་ངུ་འབོད་ཆེན་པོ་
དང༌། །ཚ་བ་རབ་ཚ་མནར་མེད་བརྒྱད། །ཞེས་པ་ལྟར། གནས་ནི་ཛམྦུའི་
གླིང་གི་འོག་དཔག་ཚད་ཉི་ཤུ་ན་མནར་མེད་ཡོད་ལ། དེ་ནས་སྟེང་ནས་
སྟེང་དུ་རིམ་བཞིན་བརྩེགས། སྤྱི་ཁྱབ་ཏུ་འོག་ཐམས་ཅད་ལྕགས་སྲེག་གི་
ས་གཞི་དང་། མཐའ་ཐམས་ཅད་ལྕགས་སྲེག་གི་འོབས་དང་ར་བས་བསྐོར་
བ། སྟེང་འོག་ཀུན་ཏུ་མེ་ལྕེ་རབ་ཏུ་འབར་ཞིང་འཁྲུག་པའི་ནང་དུ་བརྒྱད་པོ་
སོ་སོའི་ཁྱད་པར་ནི། དམྱལ་སྲུང་གི་གཤིན་རྗེ་ཁྲོ་ཞིང་རྔམས་པ་མཚོན་
ཆ་སྣ་ཚོགས་ཐོགས་པ་མང་པོས་བདས་ཏེ་ཕན་ཚུན་འཐབ་རྩོད་ཀྱི་སྡུག་
བསྔལ་ཉམ་ཐག་པའི་ངང་ནས་རང་ལུས་དུམ་བུར་གཏུབས་ཏེ་སྡུག་བསྔལ་
གྱི་ངང་དུ་བརྒྱལ་བ་དང་། ནམ་མཁའ་ནས་ཡང་གསོས་པར་གྱུར་ཅིག་
ཅེས་བསྒྲགས་པའི་མོད་ལ་ལུས་སྔར་བཞིན་གསོས་ལ། ཡང་སྔར་ལྟ་བུའི་
38



འཁོར་བའི་ཉེས་དམིགས་བསམ་པ།
སྡུག་བསྔལ་མྱོང་བ་ནི་ཡང་སོས། དམྱལ་སྲུང་རྣམས་ཀྱིས་ཐིག་ཆེན་བརྒྱད་
དང་བཅུ་དྲུག་སོགས་བཏབ་སྟེ། ལྕགས་ཀྱི་སོག་ལེ་མེ་འབར་བས་གཤག་
པ་དང་། སྟ་རེས་གཏུབ་པ་སོགས་ཀྱི་སྡུག་བསྔལ་མྱོང་བ་དང༌། ཅུང་ཟད་
བརྒྱལ་བ་དང་སོས་ཏེ་སྔར་བཞིན་རྒྱུན་མི་འཆད་པའི་སྡུག་བསྔལ་མྱོང་བ་
ཐིག་ནག དེ་ལས་བྲོས་པའི་སྣང་བ་ཤར་བ་དང་། རི་གཡག་དང་ལུག་དང་
མ་ཧེའི་གདོང་པ་ཅན་གྱི་བར་དུ་རང་དབང་མེད་པར་ཚུད་དེ་སྡུག་བསྔལ་
བ་བསྡུས་འཇོམས། ཡང་བྲོས་པར་བརྩམས་ཏེ་ལྕགས་ཁང་གཅིག་གི་ནང་
དུ་སླེབ་པ་དང་སྒོ་བཅད་དེ་མེ་འབར་བའི་དབུས་ན་སྡུག་བསྔལ་གྱི་ངུ་
འབོད་ལྷང་ལྷང་འདེབས་པ་ངུ་འབོད། ལྕགས་ཁང་སྒོ་མེད་ཉིས་རིམ་གྱི་
ནང་དུ་མེ་འབར་བཞིན་པ་ནས་དུ་བའི་སྨྲེ་སྔགས་ཆེས་ཆེར་སྒྲོགས་པ་ངུ་
འབོད་ཆེན་པོ། དམྱལ་སྲུང་རྣམས་ཀྱིས་ལྕགས་ཀྱི་གསལ་ཤིང་མེ་འབར་
བས་འོག་སྒོ་ནས་ཕུག་སྟེ་སྤྱི་བོར་མེ་འབར་བཞིན་པའི་སྡུག་བསྔལ་མྱོང་
བ་ཚ་བ། གསལ་ཤིང་མེ་འབར་བཞིན་པ་རྩེ་མོ་གསུམ་པས་བཤང་ལམ་
ནས་ཕུག་སྟེ། ཕྲག་པ་གཉིས་སྤྱི་བོ་དང་གསུམ་དུ་རྩེ་མོ་ཐོན་ཏེ། བུ་ག་
ཐམས་ཅད་ནས་རྣག་ཁྲག་སོགས་བུན་ནེ་བའི་སྡུག་བསྔལ་མྱོང་བ་རབ་ཏུ་
ཚ་བ། ཕྱོགས་མཚམས་ཀུན་ནས་ལྕགས་སྲེག་གི་མེ་འབར་བའི་ནང་དུ་
ལུས་ཚུད་དེ། མེ་དང་ལུས་ཐ་མི་དད་པ་ལ་དུ་བའི་སྐད་ཙམ་མ་གཏོགས་
ལུས་མི་མངོན་པའི་སྡུག་བསྔལ་ཁོར་ཡུག་ཏུ་མྱོང་བ་མནར་མེད། ཚེ་ཚད།
རབ་ཏུ་ཚ་བ་ལ་བར་བསྐལ་ཕྱེད། མནར་མེད་པས་བར་བསྐལ་གཅིག་ཏུ་
སྡུག་བསྔལ་དེ་མྱོང་དགོས་ཤིང་། ལྷག་མ་དྲུག་པོ།། མངོན་པར། མི་རྣམས་
39



ཐེམ་སྐས་བཞུགས་སོ།
ཀྱི་ལོ་ལྔ་བཅུ་ལ། །འདོད་པ་དག་གི་ལྷ་རྣམས་ཀྱི། །འོག་མ་རྣམས་ཀྱི་ཉིན་
ཞག་གཅིག །དེས་ནི་ཚེ་ལོ་ལྔ་བརྒྱའོ། །གོང་མ་གཉིས་ཀ་ཉིས་འགྱུར་
རོ། །ཡང་སོས་ལ་སོགས་དྲུག་རིམ་བཞིན། །འདོད་ལྷའི་ཚེ་དང་ཉིན་ཞག་
མཉམ། །ཞེས་པ་ལྟར་མི་ལོ་ལྔ་བཅུ་ལ་ཉིན་ཞག་གཅིག དེ་སུམ་ཅུ་ལ་ཟླ་
བ། ཟླ་བ་བཅུ་གཉིས་ལ་ལོ་རེར་བྱས་པའི་ལོ་ལྔ་བརྒྱ་རྒྱལ་ཆེན་རིགས་
བཞི་པའི་ཚེ་ཚད་ཡིན་ལ། གོང་མ་རྣམས་ཞག་དང་ཚེ་ཉིས་འགྱུར་ཡིན་
པས་མི་ལོ་བརྒྱ་ལ་ཞག་རེར་བྱས་པའི་ལོ་སྟོང་ཕྲག་གཅིག་སུམ་ཅུ་རྩ་
གསུམ་པའི་ཚེ་ཚད་ཡིན་པ་སོགས་རིགས་བསྒྲེ་ཤེས་པར་བྱས་ནས། རྒྱལ་
ཆེན་རིགས་བཞི་པའི་ཚེ་ཚད་གཅིག་ལ་ཞག་གཅིག་ཏུ་བྱས་པའི་ལོ་ལྔ་
བརྒྱ་ཡང་སོས་པའི་ཚེ་ཚད། སུམ་ཅུ་རྩ་གསུམ་པའི་ཚེ་ཚད་གཅིག་ལ་
ཞག་གཅིག་ཏུ་བྱས་པའི་ལོ་སྟོང་ཐིག་ནག་པའི་ཚེ་ཚད་ཡིན་པ་སོགས་
རིགས་བསྒྲེ། མདོར་ན་ལོ་གྲངས་དེ་ཙམ་དུ་དྲག་ལ་རྩུབ་པའི་སྡུག་བསྔལ་
ཉམས་སུ་མྱོང་བར་བཤད། དེ་ལྟ་བུ་དེ་ཡང་ཐག་རིང་ག་ཤེད་ན་མེད་དེ།
རང་ཉིད་ལ་ནམ་འཆིའི་དུས་བཏབ་ནི་མེད། ཤི་མ་ཐག་དམྱལ་བར་སྐྱེའམ་
སུས་ཤེས་ཏེ། དེར་སྐྱེ་བའི་རྒྱུ་ལས་ངན་བསགས་པ་ལ་ནི་མཐའ་མེད། དེ་
མེད་ཕྱིན། མ་ཚང་མེད་རྒྱུ་དེ་ལ་ནི། །འབྲས་བུ་གང་གིས་བཟློག་པར་
ནུས། །ཞེས་གསུངས་པ་ལྟར་ཤིན་ཏུ་འཇིགས་པ་ཞིག་ཡིན་པར་འདུག་
པས་དཀོན་མཆོག་ལ་སྙིང་ཐག་པ་ནས་སྐྱབས་གསོལ་ཞུ་ཞིང་། སྡུག་
བསྔལ་ལས་བྲོས་པའི་ཐབས་དམ་པའི་ཆོས་ལ་ཅི་ནས་འབད་དགོས་
སོ། །དེ་ལྟར་ཚ་དམྱལ་སྡུག་བསྔལ་གྱི་དངོས་གཞི་དེ་ལས་ཐར་ཡང་། དེའི་
40



འཁོར་བའི་ཉེས་དམིགས་བསམ་པ།
ལྕགས་ཀྱི་ར་བ་ལས་འདས་ནས་ཕྱིན་པ་ན་ཕྱོགས་བཞིའི་ཁོར་ཡུག་ཏུ་མེ་
མ་མུར་གྱི་འོབས། རོ་མྱགས་ཀྱི་འདམ། སྤུ་གྲི་གཏམས་པའི་ཐང་། རལ་
གྲི་ལོ་མའི་ནགས་ཚལ། ཤལ་མ་ལིའི་སྡོང་པོ་གསུམ་མཚོན་ཆའི་ཆར་
གཏོགས་པས་གཅིག་ཏུ་བྱས། ཐལ་ཚན་གྱི་ཆུ་བོ་རབ་མེད་དང་བཞི་
ཕྱོགས་བཞི་ཆར་དུ་ཡོད་པ་ལ་ལོ་གྲངས་མང་པོའི་བར་དུ་སྡུག་བསྔལ་མྱོང་
དགོས་པ་ཡིན་ཏེ། དེ་ཡང་ཐོག་མར་ཐང་ཆེན་པོ་དམར་ལམ་མེ་བ་གཅིག་
འདུག་སྙམ་ཕྱིན་པས་མེ་མ་མུར་གྱི་འོབས་ལ་རྐང་པའི་ལོང་བུ་མན་ནུབ་
པ་དང་། པུས་མོ་མན་དང་། རྐེད་པ་མན་དང་། མགྲིན་པ་མན་ནུབ་པ་ལ་
ཡུན་རིང་པོའི་བར་དུ་ཕྱིན་པས། ལུས་བཏེག་ཚེ་ཤའུ་གསོས་ཀྱང་། མེ་དེ་
རེག་པའི་ཚེ་རུས་པར་ཁྲོལ་འགྲོ་བ་དེ་རེས་འཇོག་གིས་སྡུག་བསྔལ་ཉམ་
ཐག་པ་མྱོང་། དེའི་ལས་ཟད་ཀྱང་། དྲི་ང་ཞིང་བཙོག་པའི་རོ་མྱགས་ཀྱི་
འདམ་ལས་ཐར་མི་ནུས་བཞིན་དུ་བརྒལ་དགོས་པ་དང་། བརྒལ་བའི་ཚེ་
དམྱལ་བའི་བྱ་ལུས་སེར་ཞིང་མགོ་ནག་པས་ལུས་ཐལ་བྱུང་དུ་ཕུག་སྟེ་
སྡུག་བསྔལ་བཟོད་གླགས་མེད་པ་ལོ་མང་པོའི་བར་དུ་མྱོང་། དེ་ལས་ཐར་
ཏེ་ཕྱིན་པས་ནེའུ་སིང་སྔོན་པོ་ལྟ་བུ་མཐོང་ནས་བསྙེགས་པ་ན། སྤུ་གྲི་
གཏམས་པའི་ཐང་ཆེན་པོས་རྐང་པ་ལ་སོགས་པ་རྦད་རྦད་གཏུབ་ཅིང་།
འགྱེལ་བ་ན་ལུས་ཀྱང་དུམ་བུར་གཏུབ་པའི་སྡུག་བསྔལ་ལོ་གྲངས་མང་
པོར་མྱོང་དགོས་པ་དང་། ཡང་ཕྱིན་པ་ན་ལོ་མའི་ནགས་སྟུག་པོ་ཞིག་
མཐོང་ནས་བསྙེགས་པ་ན། ལས་ཀྱི་རླུང་ཆེན་པོ་ལངས་ཏེ། ནགས་ཀྱི་ལོ་
མ་རལ་གྲི་སོ་གཉིས་པར་གྱུར་བས་ལུས་དབང་མེད་དུ་གཏུབ་པའི་སྡུག་



ཐེམ་སྐས་བཞུགས་སོ།
བསྔལ་ལོ་གྲངས་མང་པོར་མྱོང་དགོས་པ་དང་། ཡང་ཕྱིན་པ་ན་རི་ཆེན་པོ་
ཞིག་མཐོང་ནས་དེར་བསྙེགས་པས། རི་དེའི་རྩ་བ་ན་དམྱལ་བའི་ཁྱི་སེ་བོ་
འཇིགས་སུ་རུང་བས་གསོན་པོར་ཟ་བའི་སྡུག་བསྔལ་དང་། རི་དེའི་རྩེ་མོ་
ནས་རང་ཆགས་ཡུལ་ཀྱི་སྐྱེས་པ་བུད་མེད་གང་ཡང་རུང་བས་རང་མིང་
ནས་འབོད་པའི་སྐད་ལྷང་ངེ་བ་ཐོས་ནས་འགྲོ་བར་བརྩམ་པས། ཤལ་མ་
ལིའི་ལྕགས་ཀྱི་ཚེར་མ་སོར་བཅུ་དྲུག་པ་དང་བཅུ་གཉིས་པ་སོགས་རྩེ་མོ་
ཐུར་ལ་བསྟན་པས་ལུས་ཚགས་སེ་ལྟར་ཕུག་པའི་སྡུག་བསྔལ་དང༌། རྩེར་
སླེབ་ཙ་ན་ཆགས་ཡུལ་ནི་གར་སོང་མེད་པར་དམྱལ་བའི་བྱ་ཁྭ་ཏ་མཆུ་རྣོན་
གྱིས་མིག་འཚོག་པ་དང་། ཀླད་པ་ལྡག་པ་སོགས་ཀྱི་སྡུག་བསྔལ་བསམ་
གྱིས་མི་ཁྱབ་པ་མྱོང་ཞིང་། ཡང་ཆགས་ཡུལ་དེས་རིའི་རྩ་བ་ནས་འབོད་
པའི་སྒྲ་ལྷང་ངེ་བ་ཐོས་ནས་འགྲོ་བར་བརྩམས་པ་ན། ལྕགས་ཀྱི་ཚེར་མ་
རྣམས་ཀྱི་རྩེ་གྱེན་ལ་བསྟན་ཏེ་ལུས་ཐམས་ཅད་འབིགས་པའི་སྡུག་བསྔལ་
བཟོད་གླགས་མེད་པ་ལོ་གྲངས་དུ་མར་མྱོང་དགོས། མཚོན་ཆའི་རིགས་
ཀྱི་སྡུག་བསྔལ་གསུམ་པོ་དེ་ལས་ཐར་ཏེ་ཕྱིན་པ་ན། ཆུ་ཆེན་པོ་གྱ་གྱུར་
འགྲོ་བ་ལ་བརྒལ་བར་བརྩམས་པས། ཐལ་ཚན་ནམ་འགྱུར་བྱེད་ཀྱི་ཆུ་བོ་
རབ་མེད་ཅེས་བྱ་བ། ངོ་བོ་ཐལ་བ་ཚན་མོ་ལ་རྣམ་པ་ཆུའི་དབྱིབས་ཅན།
ལུས་ཐམས་ཅད་རུས་པའི་བར་དུ་འཚིག་པའི་ངང་ནས་མི་ཐར་བཞིན་
བརྒལ་དགོས་པ་དང་། ཕར་འགྲམ་ཏུ་སླེབ་ཏུ་ཆ་བ་ན་དམྱལ་སྲུང་མཚོན་
ཆ་ཐོགས་པས་བསྲུངས་ནས་ཕར་ལོག་ཚུར་ལོག་གི་ངང་ལ། ལུས་སེམས་
ཚོར་བ་སྡུག་བསྔལ་དྲག་པོས་ནོན་བཞིན་དུ་ལས་དེ་མ་ཟད་བར་སྡུག་
42་



-•
• -
-
-
，
--།
འཁོར་བའི་ཉེས་དམིགས་བསམ་པ།
བསྔལ་མྱོང་དགོས་པའི་གནས་ཚུལ་བསམ་ནས་དེ་ལས་ཐར་པའི་ཐབས་
བཙལ། གཞན་ཡང་ཉི་ཚེ་བའི་དམྱལ་བ་ཞེས་པ། རྒྱུ་ཞེ་སྡང་གིས་ཀུན་
ནས་བླངས་པའི་མི་དགེ་བའི་ལས་ཅི་རིགས་པ་ལ་བརྟེན་ནས། དམྱལ་
བའི་སྡུག་བསྔལ་དངོས་གཞི་དང་ཉེ་འཁོར་བའི་སྡུག་བསྔལ་དྲག་པོ་ལྟ་བུ་
མ་ཡིན་ཀྱང་། དམྱལ་བའི་གནས་དེར་དམྱལ་སྲུང་རྣམས་ཀྱིས་དམྱལ་བའི་
ཟངས་མོ་ཆེར་འཚོད་པ་དང༌། ལྕགས་ཀྱི་ཐོ་ལུམ་མེ་འབར་བ་དང༌། ཁྲོ་ཆུ་
ཁོལ་མ་ཁར་སྙོད་པ་དང་། ལྕགས་སྲེག་གི་ལྡེབ་མོས་ལུས་སྒྲིལ་བ་དང༌།
ལྕགས་སྲེག་གི་ཁྱུད་མོས་ལུས་སྡོམ་པ་དང་། ལྕེ་ལ་ཐོང་གཤོལ་གྱིས་རྨས་
རྨོས་པ་སོགས་སྡུག་བསྔལ་བསམ་གྱིས་མི་ཁྱབ་པ་མྱོང་དགོས། གཞན་
ཡང་། ཛམྦུ་གླིང་གི་རྒྱ་མཚོའི་འགྲམ་ན་གནས་པའི་ཉི་ཚེ་བའི་དམྱལ་བ་
ཞེས་བྱ་བ། ཉིན་པར་ཁང་བཟང་ཡིད་དུ་འོང་བར་གྲོགས་མཛེས་མས་གླུ་
གར་སོགས་འདོད་པའི་རྩེ་དགའ་ལ་རོལ་ཞིང་། ཉི་མ་ནུབ་མཚམས་ནས་
ཡིད་དུ་འོང་བའི་གནས་གྲོགས་སོགས་མི་སྣང་བར། གནས་ཁང་དྲེད་པར་
གྲོགས་རང་ལ་གནོད་པའི་གཤེད་མ་དང་། རང་ཤ་ཟ་བའི་ཁྱི་སོགས་ཀྱིས་
གཙེས་ནས་སྡུག་བསྔལ་དོས་དྲག་པ་མྱོང་བ་ནི་ཉིན་མོ་བསླབ་པ་བསྲུངས་
ཤིང་མཚན་མོ་བྱི་བོ་བྱས་པའི་རྣམ་སྨིན་དང༌། ཉིན་མཚན་གོ་ལྡོག་གི་སྡུག་
བསྔལ་མྱོང་བ་ནི། ཉིན་མོ་སྲོག་གཅོད་ཀྱི་བཤན་པ་དང༌། མཚན་མོ་བསླབ་
པ་བསྲུངས་ཤིང་དགེ་བ་སྤྱད་པའི་རྣམ་སྨིན་ཡིན་པས་ལས་འབྲས་ལ་ངེས་
པ་གཏིང་ཚུགས་བསྐྱེད་དགོས། དེ་ལྟ་བུའི་དམྱལ་བའི་སྡུག་བསྔལ་ཅི་ཆུང་
ཡང་ད་ལྟ་མིའི་ལུས་ཐོག་ཏུ་བབ་པའི་སྡུག་བསྔལ་ཇི་ཙམ་ཆེ་བ་ལས་བརྒྱ་



-， ， -
--
,, ༔ ༔ -
-
ཐེམ་སྐས་བཞུགས་སོ།
འགྱུར་སྟོང་འགྱུར་གྱིས་ལྷག་པ་ཡིན་ཏེ། བཤེས་སྤྲིངས་ལས། འདི་ན་ཉིན་
གཅིག་མདུང་ཐུང་སུམ་བརྒྱ་ཡིས། །རབ་ཏུ་དྲག་བཏབ་སྡུག་བསྔལ་གང་
ལགས་པ། །དེས་ནི་དམྱལ་བའི་སྡུག་བསྔལ་ཆུང་དུ་ཡིས། །འོལ་ཡང་མི་
བགྱིད་ཆར་ཡང་མི་ཕོད་དོ། །ཞེས་གསུངས། བདེ་བ་ཐམས་ཅད་ཀྱི་ནང་
ན་ཟག་མེད་ཀྱི་བདེ་བ་ཆེ་ལ། སྡུག་བསྔལ་གྱི་ནང་ན་མནར་མེད་དམྱལ་
བའི་སྡུག་བསྔལ་ཆེ་སྟེ། བཤེས་སྤྲིངས་ལས། བདེ་བ་ཀུན་གྱི་ནང་ན་སྲེད་
ཟད་པའི། །བདེ་བ་བདག་པོར་བགྱིད་པ་ཇི་ལྟ་བ། །དེ་བཞིན་སྡུག་བསྔལ་
ཀུན་གྱི་ནང་ན་ཡང་། །མནར་མེད་དམྱལ་བའི་སྡུག་བསྔལ་རབ་མི་
ཟད། །ཞེས་པས་མཚོན་པར་ནུས། དེ་ལྟར་སེམས་ཅན་དམྱལ་བ་པའི་
སྡུག་བསྔལ་རྫོགས་པར་བཤད་ཀྱིས་མི་ལངས་ཀྱང་ཟུར་ཙམ་བཤད་ནས།
གཤིན་རྗེའི་འཇིག་རྟེན་ཞེས་སམ་ཡི་དྭགས་ཀྱི་སྐྱེ་གནས་སུ་སྐྱེས་པ་
རྣམས་ཀྱི་སྡུག་བསྔལ་ཆ་ཙམ་སྨོས་ན། རྒྱུ་སེར་སྣས་ཀུན་ནས་བླངས་པའི་
ལས་ངན་བསགས་པ་ལས་འབྲས་བུ་ཡི་དྭགས་ཀྱི་སྡུག་བསྔལ་མྱོང་བ་
ཡིན་ཏེ། དེའི་གནས་ཛམྦུ་གླིང་འདིའི་འོག་དཔག་ཚད་ལྔ་བརྒྱ་ན། ཡི་
དྭགས་ཀྱི་གྲོང་ཁྱེར་སེར་སྐྱ་བྱ་བ་ཡོད་ཅིང་། ཁ་འཐོར་བ་ནི་ལྷ་མིའི་ཡུལ་
ནའང་ཡོད་པར་གྲགས་པ་ཡིན། དེ་ལ་རིགས་སུམ་ཅུ་སོ་དྲུག་སོགས་
བཤད་ཀྱང་གཙོ་ཆེ་བ་ཕྱིའི་སྒྲིབ་པ་ཅན། ནང་གི་སྒྲིབ་པ་ཅན། ཟས་སྐོམ་
གྱིས་སྒྲིབ་པ་ཅན། སྒྲིབ་པ་ཅན་གྱི་སྒྲིབ་པ་ཅན་ཏེ་བཞི། དེ་ཡང་ཕྱི་ཡུལ་
རྐྱེན་གྱིས་གེགས་བྱས་ནས་བཟའ་བཏུང་སོགས་ལ་ལོངས་སྤྱོད་དུ་མི་
དབང་བ་ནི་ཕྱིའི་སྒྲིབ་པ་ཅན་ཏེ། གྲོང་ཁྱེར་སེར་སྐྱ་ཞེས་བྱ་བ་ཁང་རུལ་
44



འཁོར་བའི་ཉེས་དམིགས་བསམ་པ།
ཞིག་པོ་ལྟ་བུ་ལ། རི་ཀླུང་ཐམས་ཅད་ཆུ་དང་རྩི་ཤིང་ནགས་ཚལ་སོགས་
ཡིད་དུ་འོང་བའི་དངོས་པོ་ཅི་ཡང་མེད་པ་སེ་ཐང་ངེ་བ། ཡིད་སྐྱོ་བའི་གནས་
དེར་ཟས་སྐོམ་ལ་སོགས་པ་གང་ཡང་མི་རྙེད་པར་བཀྲེས་སྐོམ་གྱི་སྡུག་
བསྔལ་ཁོ་ན་མྱོང་བ་ཕྱིའི་སྒྲིབ་པ་ཅན་དང༌། ནང་ལུས་ཀྱི་གེགས་བྱས་ནས་
བཟའ་བཏུང་ལ་དབང་ཆ་མེད་པ་ནི་ནང་གི་སྒྲིབ་པ་ཅན་ཏེ། བཤེས་སྤྲིངས་
ལས། ཁ་ཅིག་ཁ་ནི་ཁབ་ཀྱི་མིག་ཙམ་ལ། ། ལྟོ་བ་རི་ཡི་ལྗོངས་ཙམ་བཀྲེས་
པས་ཉེན། །མི་གཙང་གྱི་ནར་བོར་བ་ཅུང་ཟད་ཀྱང་། །འཚལ་བའི་མཐུ་
དང་ལྡན་པ་མ་ལགས་སོ། །ཞེས་པ་ལྟར། ཁ་ཁབ་མིག་ཙམ་ལ་མགྲིན་པ་
རྟ་རྔ་ཙམ། ཡན་ལག་འཇག་མ་ཙམ་ལ་ལྟོ་བ་རིའི་ལྗོངས་ཙམ། བཟའ་
བཏུང་སོགས་ལོངས་སྤྱོད་གཏན་མི་རྙེད་ཅིང་། བརྒྱ་ལ་རྙེད་ཀྱང་ཁར་མི་
ཆུད། ཆུད་ཀྱང་མགྲིན་པ་ལ་མི་ཐར། གལ་ཏེ་ཐར་ཡང་ལྟོ་བ་མི་ཁེངས་
པར་བཀྲེས་སྐོམ་གྱིས་ཉེན་པའི་སྡུག་བསྔལ་འབའ་ཞིག་མྱོང་བ་ནང་གི་
སྒྲིབ་པ་ཅན། ཡང་ཟས་སྐོམ་ཉིད་ཀྱིས་གེགས་བྱས་ནས་ལོངས་སྤྱོད་དབང་
མེད་པ་ནི་ཟས་སྐོམ་གྱི་སྒྲིབ་པ་ཅན་ཏེ། ཐག་རིང་པོ་ནས་ཟས་སྐོམ་མཐོང་
ཡང་། དེར་ཕྱིན་པ་ན་གཅིག་ཀྱང་མེད་པ་དང་། ཅུང་ཟད་རྙེད་པ་ཡང་ཁོང་
པར་སླེབ་པ་དང་མེར་འབར་བས་བཀྲེས་སྐོམ་མི་སེལ་བའི་ཁར་སྡུག་
བསྔལ་འབའ་ཞིག་ཏུ་འགྱུར་བ་ཟས་སྐོམ་གྱི་སྒྲིབ་པ་ཅན། ཡང་ཁ་ཅིག་
ཟས་སྐོམ་ལ་ལོངས་སྤྱོད་དབང་མེད་པ་ནི་སྒྲིབ་པ་ཅན་གྱི་སྒྲིབ་པ་ཅན།
གཞན་ཡང་བཤེས་སྤྲིངས་ལས། ཡི་དྭགས་རྣམས་ལ་སོས་ཀའི་དུས་སུ་
ནི། །ཟླ་བའང་ཚ་ལ་དགུན་ནི་ཉི་མའང་གྲང་། །ལྗོན་ཤིང་འབྲས་བུ་མེད་
A5



ཐེམ་སྐས་བཞུགས་སོ།
འགྱུར་དེ་དག་གིས། །བལྟས་པ་ཙམ་གྱིས་ཀླུང་ཡང་སྐམ་པར་
འགྱུར། །ཞེས་པ་ལྟར། སོས་ཀ་ཟླ་ཟེར་གྱི་རེག་བྱའང་ཚེ་ལ། དགུན་ཉི་
འོད་ཀྱི་རེག་བྱ་ཡང་གྲང་བར་སྣང་བ་དང༌། ལྗོན་ཤིང་འབྲས་བུ་ཅན་ཡོད་
ཀྱང་བལྟས་མ་ཐག་ཏུ་འབྲས་བུ་ཐམས་ཅད་ཅང་མེད་དུ་ཡལ་བ་དང་། ཆུ་
ཀླུང་ཆེན་པོ་རྒྱང་ནས་མཐོང་ཀྱང་དེར་ཕྱིན་པ་ན་ཆུ་སྐམ་སྟེ་ངམ་གྲོག་སྐྱ་
སེང་ངེ་བར་འཆར་བ་སོགས། ལས་ཀྱི་མཐུས་བསླད་དེ་སྡུག་བསྔལ་འབའ་
ཞིག་ལས་བདེ་བའི་གོ་སྐབས་མེད། དེ་ཡང་དུས་ལོ་ཟླ་ཙམ་ནི་མ་ཡིན་
པར། ཟླ་བ་ཉིན་ཞག་གིས་ལྔ་བརྒྱ། །ཞེས་པ་ལྟར། མིའི་ཟླ་བ་རེ་ལ་ཞག་
གཅིག་ཏུ་བརྩིས་པའི་ལོ་ལྔ་བརྒྱར་བཀྲེས་སྐོམ་འབའ་ཞིག་ཉམས་སུ་མྱོང་
བ་ཡིན་པས་ཡིད་འབྱུང་བར་བྱ། དུད་འགྲོའི་རིགས་སུ་སྐྱེས་ཀྱང་སྡུག་
བསྔལ་འདི་ལྟར་ཡོད་དེ། ཉོན་མོངས་པ་གཏི་མུག་གིས་ཀུན་ནས་བླངས་
པའི་ལས་མི་དགེ་བ་ལས་འབྲས་བུ་དུད་འགྲོའི་སྡུག་བསྔལ་འབྱུང་བ་ཡིན་
ཏེ། དེ་ཡང་དུད་འགྲོ་བྱིངས་ན་གནས་པ། གླིང་བར་གྱི་མུན་པ་ལ་གནས་
པ། ཁ་འཐོར་བ་ལྷ་མིའི་ཡུལ་ན་གནས་པ་རྣམས་ལས། རྒྱ་མཚོ་ཆེན་པོར་
གནས་པའི་ཆུ་སྲིན་དང་། ཉ་མོ་དང༌། ཉ་སྦལ་ལ་སོགས་པ་རྣམས་ཏེ། དེ་
དག་ལ་ཡང་། གནས་དང་བཟའ་བཏུང་གྲོགས་སོགས་ལ་ངེས་པ་མེད་པའི་
སྡུག་བསྔལ་དང་། ཆེ་བས་ཆུང་བ་དང་ཆུང་བས་ཆེ་བ་ཟ་བའི་སྡུག་བསྔལ་
དང༌། གླིང་བར་གྱི་མུན་པ་ལ་གནས་པ་རྣམས་ནི་རང་གི་ལག་པ་བརྐྱང་
བསྐུམ་ཙམ་ཡང་མི་མཐོང་བའི་སྡུག་བསྔལ་དང་། ཁ་འཐོར་བ་རྣམས་ཀྱི་
ནང་ཚན་རི་དྭགས་རྣམས་རྣམ་པ་ཀུན་ཏུ་འཇིགས་སྐྲག་ཆེ་བ་དང་། མི་
46



འཁོར་བའི་ཉེས་དམིགས་བསམ་པ།
དང་ཁྱི་ལ་སོགས་པས་རང་དབང་མེད་པར་བདས་ཏེ། འཇིགས་སྐྲག་གི་
ངང་ནས་སྲོག་འཆད་པའི་སྡུག་བསྔལ་དང་། བདག་ཏུ་བཟུང་བའི་དུད་འགྲོ་
རྣམས་ནི། སྙིང་རྗེ་མེད་པས་བཀོལ་འཚོགས་ལ་སོགས་པ་བྱས་པའི་
མཐར་མངོན་སུམ་དུ་སྲོག་གཅོད་པའི་སྡུག་བསྔལ་དང༌། དུད་འགྲོ་སྤྱི་ཁྱབ་
ཏུ་གླེན་ཅིང་ལྐུགས་པ་དང་། ཤ་ལྤགས་རུས་སོགས་ཀྱི་ཆེད་དུ་སྲོག་གཅོད་
པའི་སྡུག་བསྔལ་བསམ་གྱིས་མི་ཁྱབ་པ་མྱོང་དགོས་ཏེ། བཤེས་སྤྲིངས་
ལས། ཁ་ཅིག་མུ་ཏིག་བལ་དང་རུས་པ་ཁྲག །ཤ་དང་ལྤགས་པའི་ཕྱིར་དུ་
འཆི་བར་འགྱུར། །དབང་མེད་གཞན་དག་ལག་པ་རྡོག་པ་དང༌། །ལྕགས་
དང་ལྕགས་ཀྱུ་བཏབ་པས་བཏབ་སྟེ་བཀོལ། །ཞེས་གསུངས་པ་ཡིན། ཚེ་
ཚད། ཀླུའི་རིགས་འགའ་ཞིག་ཚེ་བསྐལ་པར་ཐུབ་ཀྱང་ལུས་ལ་བྱེ་ཚན་གྱི་
ཆར་འབབ་པ་དང་། མཁའ་ལྡིང་གིས་གཙེས་པ་སོགས་དྲག་ལ་རྩུབ་པའི་
སྡུག་བསྔལ་མྱོང་དགོས་པ་དང་། སྲོག་ཆགས་ཕྲ་མོ་རྣམས་ནི་འཕྲལ་རྐྱེན་
ཅུང་ཟད་ཀྱིས་སྲོག་ཆད་པས་ཚེ་ཐུང་ངུ་འབའ་ཞིག་ཡོང་སྟེ། སྡུག་བསྔལ་
ཆེ་བས་ཚེ་རིང་བ་རིང་སྡུག་དང་། ཐུང་བ་ཐུང་སྡུག་ཁོ་ན་ཡིན་པར་འདུག
དེ་ལྟར་ངན་འགྲོ་གསུམ་གྱི་སྡུག་བསྔལ་དེ་འདྲར་བཟོད་དཀའ་བ་ཡིན་མོད།
བདེ་འགྲོར་སྐྱེས་ན་བདེ་བ་ཆེན་པོ་འབའ་ཞིག་གོ་སྙམ་ན། དེ་ཡང་འདི་
ལྟར། གོང་དུ་སྨོས་པའི་ངན་སོང་གསུམ་གྱི་སྡུག་བསྔལ་ལ་སྡུག་བསྔལ་
གྱི་སྡུག་བསྔལ་ཟེར་བའི་རྒྱུ་མཚན། དེ་ནི་སྐྱེ་ཡང་སྡུག་བསྔལ་དུ་སྐྱེ།
གནས་ཀྱང་སྡུག་བསྔལ་དུ་གནས། འགྱུར་བའི་སྡུག་བསྔལ་ནི་ཟག་བཅས་
ཀྱི་ཚོར་བ་བདེ་བ་སྟེ། སྐྱེ་བ་བདེ་བར་སྐྱེ་ཡང་འགག་ཚེ་སྡུག་བསྔལ་དུ་



ཐེམ་སྐས་བཞུགས་སོ།
འགག་པ་ཡིན་ཏེ། བྱམས་མགོན་གྱིས། ཇི་ལྟར་པདྨ་འདམ་སྐྱེས་དེ། །སྔོན་
དུ་ཡིད་ནི་རབ་དགའ་ལ། །ཕྱིས་ནས་དགའ་བ་མེད་འགྱུར་ལྟར། །འདོད་
ཆགས་དགའ་བ་དེ་བཞིན་ནོ། །ཞེས་སོ། །འདུ་བྱེད་ཀྱི་སྡུག་བསྔལ་ནི།
མཛོད་ལྟར་ན་ཚོར་བ་བཏང་སྙོམས་ལ་ངོས་འཛིན་ཏེ། དེ་ལས། སྡུག་
བསྔལ་ཉིད་གསུམ་ལྡན་པའི་ཕྱིར། །ཅི་རིགས་མ་ལུས་སྡུག་བསྔལ་
ལོ། །ཞེས་གསུངས། ཡང་ཐེག་པ་སྤྱི་ལུགས་ལྟར་ན། ཕྲ་བའི་མི་རྟག་པ་
ཟག་བཅས་ཐམས་ཅད་སྐད་ཅིག་གིས་སྐྱེ་འཇིག་བྱེད་པ་འདི་ལ་འཇོག་སྟེ།
འཇུག་འགྲེལ་ལས། མི་རྟག་པའི་སྡུག་བསྔལ་ཐོག་ཏུ་འབབ་པ་དང༌། ཞེས་
དང༌། རྩ་བར། འགྲོ་བ་གཡོ་བ་ཆུའི་ནང་གི་ཟླ་བ་ལྟར། །གཡོ་དང༌། ཞེས་
དང༌། ཆོས་ཀྱི་སྡོམ་བཞི་ལས། ཟག་བཅས་ཐམས་ཅད་སྡུག་བསྔལ་ཞེས་
གསུངས། དེ་ལྟར་འབྲེལ་བཙལ་ནས། སྡུག་བསྔལ་དང་པོ་གཉིས་ཀྱི་སྒོ་
ནས་ཡིད་འབྱུང་བ་ཕྱི་རོལ་མུ་སྟེགས་པ་ལའང་ཡོད་མོད། འདུ་བྱེད་ཀྱི་
སྡུག་བསྔལ་གྱི་སྒོ་ནས་ཡིད་འབྱུང་བ་ནི་ནང་པ་སངས་རྒྱས་པའི་ཁྱད་ཆོས་
ཏེ། དཔལ་ཆོས་ཀྱི་གྲགས་པས། འདུ་བྱེད་སྡུག་བསྔལ་ལ་དགོངས་
ནས། །སྡུག་བསྔལ་བསྒོམ་པར་གསུངས་པ་ཡིན། །ངེད་ཀྱི་དེ་ཡང་རྐྱེན་
ལས་སྐྱེས། །དེ་ཡང་བདག་མེད་ལྟ་རྟེན་ཡིན། །ཞེས་གསུངས་པ་ཡིན། འོ་
ན་འདུ་བྱེད་ཀྱི་སྡུག་བསྔལ་གྱིས་ཡིད་འབྱུང་བ་ནི་འཕགས་པ་མིན་པ་ལ་
མི་འབྱུང་སྟེ། མཛོད་འགྲེལ་ལས། བྱིས་པ་ལག་མཐིལ་འདྲ་བ་ཡིས། །འདུ་
བྱེད་སྡུག་བསྔལ་སྤུ་མི་རྟོགས། །འཕགས་པ་མིག་དང་འདྲ་བ་ཡིས། །དེ་
ཡིས་ཤིན་ཏུ་ཡིད་ཀྱང་འབྱུང་། །ཞེས་བཤད་པས་སོ་སྙམ་ན། དེ་ནི་སོ་



འཁོར་བའི་ཉེས་དམིགས་བསམ་པ།
སོའི་སྐྱེ་བོ་མཁས་པ་ལ་འཕགས་པའི་མིང་གི་བརྗོད་པ་འདྲ་སྟེ། དེ་ལྟ་མིན་
ན། སྡོམ་བཞིའི་ནང་ཚན་ཟག་བཅས་ཐམས་ཅད་སྡུག་བསྔལ་དུ་རྟོགས་
པའི་སོ་སྐྱེ་མི་སྲིད་པར་ཐལ་བ་དང་། ཆོས་ཀྱི་གྲགས་པས་ཀྱང་། དེ་ཡང་
བདག་མེད་ལྟ་རྟེན་ཡིན། །སྟོང་ཉིད་ལྟ་བས་གྲོལ་འགྱུར་གྱི། །སྒོམ་པ་ལྷག་
མ་དེ་དོན་ཡིན། །ཞེས་འདུ་བྱེད་ཀྱི་སྡུག་བསྔལ་བསྒོམ་པ་བདག་མེད་ཀྱི་
ལྟ་བ་རྟོགས་པའི་རྟེན་ཙམ་ཡིན་པར་བཤད་ཀྱི། དེ་རྟོགས་པས་བདག་མེད་
ཀྱི་ལྟ་བ་མངོན་སུམ་དུ་རྟོགས་པར་མ་བཤད་འདུག་པའི་ཕྱིར་རོ། །དེ་ནས་
འགྱུར་བའི་སྡུག་བསྔལ་བསམ་པར་བྱ་སྟེ། ལྷ་རྣམས་ཀྱི་དབང་པོ་བརྒྱ་
བྱིན་དུ་སྐྱེས་ཀྱང་སླར་ས་སྟེང་དུ་ལྷུང་། ཚངས་པ་དང་དབང་ཕྱུག་སོགས་
སུ་སྐྱེས་ཀྱང་མཐར་དམྱལ་བར་སྐྱེ། འཁོར་ལོས་བསྒྱུར་བའི་རྒྱལ་པོར་
གྱུར་ཀྱང་མཐར་བྲན་གཡོག་ཏུ་སྐྱེ། དེས་ན་མཐོ་རིས་ཀྱི་བདེ་བ་འདི་ལ་
ཡིད་བརྟན་མི་རུང་སྟེ། བཤེས་སྤྲིངས་ལས། བརྒྱ་བྱིན་འཇིག་རྟེན་མཆོད་
འོས་གྱུར་ནས་ནི། །ལས་ཀྱི་དབང་གིས་ཕྱིར་ཡང་ས་སྟེང་ལྟུང་། །འཁོར་
ལོས་བསྒྱུར་བ་ཉིད་དུ་གྱུར་ནས་ཀྱང༌། །འཁོར་བ་དག་ཏུ་ཡང་བྲན་ཉིད་དུ་
འགྱུར། །ཞེས་དང་། ལྷ་ཡུལ་འདོད་བདེ་ཤིན་ཏུ་ཆེན་པོ་དང་། །ཚངས་
ཉིད་ཆགས་བྲལ་བདེ་བ་ཐོབ་ནས་སླར། །མནར་མེད་མེ་ཡི་བུད་ཤིང་གྱུར་
ནས་ཀྱང་། །སྡུག་བསྔལ་རྒྱུན་མི་འཆད་པ་བསྟེན་འཚལ་ལོ། །ཉི་མ་ཟླ་བ་
ཉིད་ཐོབ་རང་ལུས་ཀྱི། །འོད་ཀྱིས་འཇིག་རྟེན་མཐའ་དག་སྣང་བྱས་
ནས། །སླར་ཡང་མུན་ནག་སྨག་ཏུ་ཕྱིན་གྱུར་ཏེ། །རང་གི་ལག་པ་བརྐྱང་
བའང་མི་མཐོང་འགྱུར། །ཞེས་བསམ་ཞིང་ངག་ཏུའང་ཁ་རེ་བརྗོད་པར་



-
ཐེམ་སྐས་བཞུགས་སོ།
བྱའོ། །བྱེ་བྲག་ཏུ་རང་རེའི་མིག་གིས་མཐོང་། རྣ་བས་ཐོས། མྱོང་བས་
ཀྱང་གྲུབ་པ་ལ། རྒྱལ་པོ་དམངས་སུ་བབས་པ། ཕྱུག་པོ་སྤྱང་པོར་རེད་པ།
མི་ངོ་མང་པོ་གཅིག་པུར་རྫོགས་པ། ཁ་དྲག་རྣམས་ཁ་ཞན་དབང་ཆུང་དུ་
སོང་བ་སོགས་མི་ཐམས་ཅད་སྔར་གྱི་ས་ན་མ་བསྡད་པ་འདི་འགྱུར་བའི་
ཆོས་ཅན་འབའ་ཞིག་ཏུ་གོ་དགོས། གཞོན་པའི་ལང་ཚོ་ཡང་གུད་ནས། སྐྲ་
དཀར་དང་གཉེར་མའི་ཕུང་པོ་མི་སྡུག་པའི་བཞིན་ཅན་དུ་འགྱུར་འགྲོ་ཡིན་
འདུག་པས་གཞོན་ནུ་ཚོའི་ང་རྒྱལ་ལ་སྙིང་པོ་ཅི་ཡོད་དེ། མདོ་རྒྱ་ཆེར་རོལ་
པ་ལས། རྒ་བས་གནོད་པར་འགྱུར་བའི་གཞོན་པ་ཅིར་མི་རུང༌། །སྣ་
ཚོགས་ནད་ཀྱིས་གནོད་འགྱུར་ནད་མེད་ཅིར་མི་རུང༌། །རིང་དུ་མི་གནས་
གསོན་པ་མཁས་ལ་ཅིར་མི་རུང༌། །ཞེས་སོགས་གསུངས་འདུག་པ་
སོམས་དང་། འོ་ན་མི་ལའང་སྡུག་བསྔལ་གྱི་གནོད་པ་དེ་ལྟར་དུ་ཡོད་ན།
ལྷ་དང་ལྷ་མིན་ལ་ཇི་ལྟ་བུ་ཞེ་ན། ལྷ་མིན་ནི་ལྷའི་དཔལ་འབྱོར་ལ་ཕྲག་དོག་
པའི་ཀུན་སློང་གིས། འཐབ་རྩོད་ཀྱི་སྡུག་བསྔལ་བསམ་གྱིས་མི་ཁྱབ་སྟེ།
བཤེས་སྤྲིངས་ལས། ལྷ་མིན་དག་ནའང་རང་བཞིན་གྱིས་ལྷ་ཡི། །དཔལ་
ལ་སྡང་ཕྱིར་ཡིད་ཀྱི་སྡུག་བསྔལ་ཆེ། །དེ་དག་བློ་དང་ལྡན་ཡང་འགྲོ་བ་
ཡི། །སྒྲིབ་པས་བདེན་པ་མཐོང་བ་མ་ལགས་སོ། །ཞེས་གསུངས། ལྷ་
རྣམས་ཀྱི་ནང་ནས་འདོད་ལྷ་འོག་མ་དག་ལ་ལྷ་མིན་དང་འཐབ་པའི་སྡུག་
བསྔལ་ཀྱང་ཡོད་མོད་ཀྱི། དེའི་སྟེང་དུ་རྩ་བའི་འཆི་ལྟས་ལྔ་དང་། ཉེ་བའི་
འཆི་ལྟས་ལྔ་ཤར་བའི་ཚེ་ན་ཡིད་ཀྱི་སྒོ་ནས་དམྱལ་བའི་སྡུག་བསྔལ་ལས་
ཀྱང་ཆེས་ལྷག་པ་མྱོང་དགོས་ཏེ། མདོ་དྲན་པ་ཉེར་བཞག་ལས། ལྷ་རྣམས་



འཁོར་བའི་ཉེས་དམིགས་བསམ་པ།
འཆི་བར་འགྱུར་བའི་ཚེ། །སྡུག་བསྔལ་འབྱུང་བ་ཇི་སྙེད་པ། །མནར་མེད་
སེམས་ཅན་དམྱལ་བ་ཡིས། །བཅུ་དྲུག་ཆར་ཡང་མི་ཕོད་དོ། །ཞེས་
གསུངས་བྱུང་། རྩ་བའི་འཆི་ལྟས་ལྔ་གང་ཞེ་ན། བཤེས་སྤྲིངས་ལས། ལུས་
ཀྱི་ཁ་དོག་མི་སྡུག་འགྱུར་བ་དང་། །སྟན་ལ་མི་དགའ་མེ་ཏོག་འཕྲེང་རྙིངས་
དང་། །གོས་ལ་དྲི་མ་ཆགས་དང་ལུས་ལ་ནི། །སྔོན་ཆད་མེད་པའི་རྔུལ་
འབྱུང་ཞེས་བགྱི་བ། །མཐོ་རིས་འཆི་འཕོ་སྦྱོན་བྱེད་སྔ་ལྟས་ལྔ། །ལྷ་ཡུལ་
གནས་པའི་ལྷ་རྣམས་ལ་འབྱུང་སྟེ། །ཞེས་པ་ལྟར་ཡིན། དེ་འདྲ་བའི་སྡུག་
བསྔལ་འོང་བའི་རྒྱུ་ཡང་། ལྷ་རྣམས་ལ་ལས་ལས་གྲུབ་པའི་ཟག་བཅས་
ཀྱི་མངོན་ཤེས་འོང་ལ། དེས་འབྱུང་འགྱུར་མཐོང་བ་ལས་འཆི་འཕོའི་སྡུག་
བསྔལ་འབྱུང་སྟེ། བཤེས་སྤྲིངས་ལས། ལྷའི་འཇིག་རྟེན་དག་ནས་འཕོས་
པ་ལ། །གལ་ཏེ་དགེ་བའི་ལྷག་མ་འགའ་མེད་ན། །དེ་ནས་དབང་མེད་དུད་
འགྲོ་ཡི་དྭགས་དང་། །དམྱལ་བར་གནས་པ་གང་ཡང་རུང་བར་
འགྱུར། །ཞེས་བཤད་པ་བཞིན་མཐོང་བ་ཡིན། ཉེ་བའི་འཆི་ལྟས་ལྔ་ནི།
ལུས་ཀྱི་འོད་ཆུང་དུ་སོང་བ་དང་། ཁྲུས་ཀྱི་ཆུ་ལུས་ལ་ཆགས་པ་དང་།
གོས་དང་རྒྱན་ལས་སྒྲ་མི་སྙན་པ་འབྱུང་བ་དང༌། མིག་གི་རྫི་མ་འཁྲེབ་པ་
དང༌། ཡུལ་གཅིག་ལ་ཆགས་པ་དང་ལྔ། དེས་ན་ལྷ་ལའང་འཆི་ལྟས་མ་
བྱུང་གོང་འདོད་བདེས་གཡེང་ནས་ཆོས་བྱར་མེད། འཆི་ཁར་སྡུག་བསྔལ་
གྱིས་མདུན་བསུས་ནས་འགྲོ་བ་ཡིན་པས་ལྷ་ལའང་སྨོན་རྒྱུ་མེད། དེ་ལྟར་
བཤད་པས་འཁོར་བའི་མཐོ་དམན་གང་དུ་སྐྱེས་ཀྱང་སྐྱིད་མེད་པར་
དགོངས་ནས། བཤེས་སྤྲིངས་ལས། འཁོར་བ་དེ་འདྲ་ལགས་པས་ལྷ་མི་
51



ཐེམ་སྐས་བཞུགས་སོ།
དང༌། །དུད་འགྲོ་ཡི་དྭགས་དམྱལ་བ་རྣམས་དག་ཏུ། །སྐྱེ་བ་བཟང་པོ་མ་
ལགས་སྐྱེ་བ་ནི། །གནོད་པ་དུ་མའི་སྣོད་གྱུར་ལགས་མཁྱེན་མཛོད། །ཅེས་
གསུངས་པར་གདའ། དེ་ལྟར་ཐུགས་ལ་བཞག་ནས་འདི་གོ་དགོས་ཏེ།
རྒས་རྒས་ཤི་ཤི་འཇིག་རྟེན་གྱི་བྱ་བྱེད་ལ་འབད་ཀྱང་ཟིན་པ་ནི་མེད། དེའི་
ངང་ནས་འཆི་བདག་གི་ཞགས་པས་དྲངས་འགྲོ། གར་སྐྱེས་ངེས་པ་ནི་
མེད། ཅི་ལ་བསམས་ཀྱང་ཞེ་ཐག་པ་རང་ནས་ཆོས་བྱ་དགོས་ཏེ། བཞི་
བརྒྱ་པ་ལས། ལས་ནི་འབད་པས་བྱེད་འགྱུར་ཞིང་། །བྱས་ཟིན་འབད་པ་
མེད་པར་འཛད། །དེ་ལྟ་ན་ཡང་ཁྱོད་ལ་ཀོ། །ལས་ལ་ཆགས་བྲལ་ཡོད་མ་
ཡིན། །ཞེས་སོགས་ལུང་མང་པོས་ཡིད་ཆེས་པར་བྱའོ། །ཐུན་མོང་མ་
ཡིན་པའི་སྔོན་འགྲོ་བཞི་སྦྱོར་ད་ལམ་བྲི་སྐབས་མ་བྱུང་བས་ཕྱིས་བྲི་བར་
བྱ་སྟེ། དེ་ལྟ་ན་ཐུན་མོང་གི་སྔོན་འགྲོ་རེ་ཞིག་དེ་ཙམ་མོ། །བཀྲ་ཤིས་པར་
ཤོག འདི་ལྟར་འབྲི་དགོས་པའི་རྒྱུ་མཚན་ནི། དེང་སང་དཀར་བརྒྱུད་འདིར་
ཟབ་ཁྲིད་འཆད་པ་པོ་མང་པོ་ཞིག་སྔོན་འགྲོའི་རིམ་པས་རྒྱུད་བསྐུལ་དུས།
ཀུན་མཁྱེན་པདྨ་དཀར་པོའི་ཞལ་སྔ་ནས། ཀུ་སཱ་ལིའི་སྒོམ་ཆེན་སློབ་མ་
འཁྲིད་པར་ནི་འདོད་ལ། སྡེ་སྣོད་ཀྱི་སྦྱངས་པས་དབེན་པ་དག་གི་དོན་དུ་
མཛད་པའི་སྔོན་འགྲོའི་ཟིན་བྲིས་འདི་ཁོ་ན། མཁས་ཤིང་གྲུབ་པར་གཞན་
གྱིས་སྨྲེང་ཞིང་། རང་ཉིད་ཀྱིས་ཀྱང་ཞལ་གྱིས་འཆེས་བཞིན་དུ་བཙུན་ཆུང་
གསར་བུའི་སྐྱོར་ཟློས་ལྟ་བུར་ཟློ་བ་དག་མཐོང་ལ། འདི་ནི་པར་དུ་བཞུགས་
པས་ཁྱབ་ཆེ་ཞིང་མཐོང་བ་ཤིན་ཏུ་མང་། དེ་ལྟ་ན་གྲུབ་པའི་མཐས་བློ་
བསྒྱུར་བ་འགའ་དང་འགའི་བསམ་པ་ལ། འདི་པ་ལ་འདི་བས་རྒྱས་པ་དང་
ད༡



འཁོར་བའི་ཉེས་དམིགས་བསམ་པ།
བསྡུས་པའི་ཆོས་བཤད་ཀྱི་རྣམ་དབྱེ་དང་སྒོམ་རྒྱུ་གང་ཡང་མེད་པའི་ཟོག་
བརྫུས་བྱེད་པ་ཁོ་ནའོ་ཞེས་སེམས་པར་འགྱུར་བ་དེའི་ཕྱིར། ཐུབ་པའི་
གསུང་རབ་དགོངས་འགྲེལ་དང་བཅས་པ་ལས་འོས་རིགས་ཙམ་བདག་
བུདྡྷའི་མིང་ཅན་གྱིས་བཏུས་པ་ལགས་པས་སྐབས་རེར་རྒྱས་བསྡུས་
མཛད་ཀྱང་སླའོ།། །།



༄༅། །ཐུན་མོང་མ་ཡིན་པའི་སྔོན་འགྲོ་ཐར་པར་
འཇུག་པའི་སྒོ་ཆེན་བཞུགས་སོ།།



སྐྱབས་འགྲོ་སེམས་བསྐྱེད་ཀྱི་ཁྲིད།
དཀར་བརྒྱུད་རིན་པོ་ཆེ་ལ་ཕྱག་འཚལ་ལོ། །གཉིས་པ་ཐུན་མོང་མ་ཡིན་
པའི་སྔོན་འགྲོ་ལ། རྒྱུད་སྣོད་དུ་རུང་བར་བྱེད་པ་སྐྱབས་འགྲོ་སེམས་བསྐྱེད་
ཀྱི་ཁྲིད། འགལ་རྐྱེན་སྡིག་སྒྲིབ་སྦྱོང་བར་བྱེད་པ་རྡོ་རྗེ་སེམས་དཔའི་སྒོམ་
བཟླས་ཀྱི་ཁྲིད། ཚོགས་རྫོགས་པར་བྱེད་པ་མཎྜལ་གྱི་ཁྲིད། བྱིན་རླབས་
འཇུག་པར་བྱེད་པ་བླ་མའི་རྣལ་འབྱོར་གྱི་ཁྲིད་དང་བཞི་ལས།
དང་པོ་ནི། སངས་རྒྱས་བཅོམ་ལྡན་འདས་ཀྱི་བསྟན་པའི་སྒོར་
ཐོག་མ་ཉིད་དུ་འཇུག་པ་ལ་ལམ་ལོག་པ་ལས་ཁྱད་པར་དུ་བྱེད་པ་སྐྱབས་
འགྲོ་དང༌། ལམ་དམན་པ་ལས་ཁྱད་པར་དུ་བྱེད་པ་སེམས་བསྐྱེད་འདི་
གཉིས་ནི་མེད་དུ་མི་རུང་བའི་ལམ་གྱི་རྩ་བ་ཡིན་པས་རྣམ་པ་ཀུན་ཏུ་འབད་
དེ་དོན་དུ་གཉེར་བར་བྱའོ། །དེ་ཡང་སྐྱབས་འགྲོ་ལ་སློབ་དཔོན་ཐོགས་
མེད་ཞབས་ཀྱིས་དོན་ལྔར་གསུངས་པའི་གང་ལ་སྐྱབས་སུ་འགྲོ་བའི་ཡུལ་
ནི་དཀོན་མཆོག་གསུམ་སྟེ། གཞན་ལ་སྐྱབས་སུ་སོང་ཡང་སྐྱོབས་མི་ནུས་
པའི་ཕྱིར། མདོ་རྒྱལ་མཚན་དམ་པ་ལས། འཇིགས་པས་སྐྲག་པའི་མི་
རྣམས་ནི། །ཕལ་ཆེར་རི་དང་ནགས་ཚལ་དང༌། །ལྗོན་ཤིང་དག་ལ་སྐྱབས་
འགྲོ་སྟེ། །སྐྱབས་དེ་གཙོ་བོ་མ་ཡིན་ཏེ། །སྐྱབས་དེ་དག་ལ་བརྟེན་ནས་
ནི། །འཇིགས་པ་ཀུན་ལས་ཐར་མི་འགྱུར། །གང་ཞིག་སངས་རྒྱས་ཆོས་
དང་ནི། །དགེ་འདུན་དག་ལ་སྐྱབས་འགྲོ་བ། །སྡུག་བསྔལ་སྡུག་བསྔལ་
ཀུན་འབྱུང་དང༌། །སྡུག་བསྔལ་ཡང་དག་འགགས་པ་དང་། །དེ་བཞིན་མྱ་
ངན་འདས་བྱས་ནས། །སྡུག་བསྔལ་ཀུན་ལས་གྲོལ་བར་འགྱུར། །ཞེས་
དང་། སྐྱབས་འགྲོ་བདུན་ཅུ་པ་ལས། སངས་རྒྱས་ཆོས་དང་དགེ་འདུན་



སྒོ་ཆེན་བཞུགས་སོ།
ཏེ། །ཐར་པ་འདོད་པ་རྣམས་ཀྱི་སྐྱབས། །ཞེས་གསུངས། བསྟོད་པ་ལྔ་
བཅུ་པ་ལས། གང་ཞིག་ལ་ནི་ཉེས་པ་ཀུན། །གཏན་ནས་ཡོང་ཡེ་མི་མངའ་
ཞིང་། །གང་ལ་རྣམ་པ་ཐམས་ཅད་དུ། །ཡོན་ཏན་ཐམས་ཅད་གནས་གྱུར་
པ། །གལ་ཏེ་སེམས་ཤིག་ཡོད་ན་ནི། །དེ་ཉིད་ལ་ནི་སྐྱབས་འགྲོ་ཞིང་། །དེ་
བསྟོད་དེ་ནི་བཀུར་བ་དང་། །དེ་ཡི་བསྟན་ལ་གནས་པར་རིགས། །ཞེས་
གསུངས། དཀོན་མཆོག་གསུམ་གྱི་ངོས་འཛིན་ལ་གྲུབ་མཐའ་གོང་འོག་
སོ་སོར་མི་མཐུན་པ་ཡོད་མོད་ཀྱང་། འདིར་སངས་རྒྱས་སྐུ་གསུམ་གྱི་
བདག་ཉིད། ཆོས་མྱང་འདས། དགེ་འདུན་གང་ཟག་ཆེན་པོ་བརྒྱད་ལ་
སོགས་པ་ལ་ངོས་འཛིན། གཉིས་པ་དེ་སྐྱབས་སུ་འོས་པའི་རྒྱུ་མཚན་བཞི་
སྟེ། སངས་རྒྱས་ནི་རང་ཉིད་སྒྲིབ་གཉིས་བག་ཆགས་དང་བཅས་པས་ཤིན་
ཏུ་དུལ་བའི་བདག་ཉིད་དང༌། རྣམ་པ་ཐམས་ཅད་དུ་གདུལ་བྱ་འདུལ་བའི་
ཐབས་ལ་མཁས་པ་དང་། གདུལ་བྱ་འཇིགས་པ་དང་སྡུག་བསྔལ་ལས་
སྐྱོབ་པའི་ཐུགས་རྗེ་ཆེ་བ་དང་། ཟང་ཟིང་གི་མཆོད་པས་མཉེས་པར་བྱ་བ་
མ་ཡིན་གྱི་སྒྲུབ་པའི་མཆོད་པས་མཉེས་པར་བྱ་བ་སྟེ། རྒྱུ་བཞི་པོ་དེས་
སྐྱབས་སུ་འོས་ལ། དེ་ལྟ་བུས་བསྟན་པའི་ཆོས་དང༌། དེ་བསྒྲུབ་པའི་དགེ་
འདུན་གང་ཡིན་པ་དེའང་སྐྱབས་སུ་འོས་པ་ཡིན། གསུམ་པ་ཇི་ཙམ་གྱིས་
སྐྱབས་སུ་སོང་བ་ནི། འཕགས་པ་ཐོགས་མེད་གྱིས། རྒྱུ་བཞི་ཡིས་ནི་
སྐྱབས་སུ་སོང་བ་ཡིན་ཏེ། ཡོན་ཏན་ཤེས་པ་དང་། ཁྱད་པར་ཤེས་པ་དང་།
ཁས་བླངས་པ་དང་། གཞན་མི་སྨྲ་བས་སོ། །ཞེས་པའི་དོན་རིམ་པ་བཞིན།
དཀོན་མཆོག་གསུམ་གྱི་ཡོན་ཏན་ཤེས་ནས་དང་བའི་དད་པ་དང་། དེའི་



སྐྱབས་འགྲོ་སེམས་བསྐྱེད་ཀྱི་ཁྲིད། །
རྒྱུར་ལས་འབྲས་ལ་ཡིད་ཆེས་ཀྱི་དད་པ་ནི་མེད་དུ་མི་རུང་སྟེ། ཆོས་བཅུ་
པའི་མདོ་ལས། དད་པ་མེད་པའི་མི་རྣམས་ལ། །དཀར་པོའི་ཆོས་ནི་མི་
འབྱུང་སྟེ། །ས་བོན་མེ་ཡིས་ཚིག་པ་ལ། །མྱུ་གུ་སྔོན་པོ་ཇི་བཞིན་ནོ། །ཞེས་
གསུངས། ཁྱད་པར་འཕགས་བསྟོད་ལས། བདག་ནི་སྟོན་པ་གཞན་སྤངས་
ནས། །བཅོམ་ལྡན་ཁྱོད་ལ་བདག་སྐྱབས་མཆི། །དེ་ཅིའི་སླད་དུ་ཞེ་ན་
ཁྱོད། །སྐྱོན་མི་མངའ་ལ་ཡོན་ཏན་ལྡན། །ཞེས་དང་། མུ་སྟེགས་ཅན་གྱི་
གཞུང་ལུགས་ལ། །ཇི་ལྟ་ཇི་ལྟར་རྣམ་བསམས་པ། །དེ་ལྟ་དེ་ལྟར་མགོན་
ཁྱེད་ལ། །བདག་གི་སེམས་འདི་དད་པར་གྱུར། །དེ་ལྟར་ཐམས་ཅད་མཁྱེན་
མིན་པའི། །གྲུབ་མཐའི་སྐྱོན་གྱིས་བརླབ་སེམས་ལྡན། །བསམ་བརླག་
རྣམས་ཀྱིས་སྐྱོན་མེད་པའི། །སྟོན་པ་ཁྱོད་ཀྱང་མི་མཐོང་ངོ༌། །ཞེས་དང༌།
ལྷ་ལས་ཕུལ་དུ་བྱུང་བའི་བསྟོད་པ་ལས། བདག་ནི་སངས་རྒྱས་ཕྱོགས་
མི་འཛིན། །སེར་སྐྱ་སོགས་ལ་མི་སྡང་ཡང་། །གང་ཞིག་རིགས་པར་ལྡན་
པའི་ཚིག །དེ་ཉིད་ཁོ་ན་སྐྱབས་སུ་འཛིན། །ཞེས་གསུངས་པ་བཞིན་ནང་
པ་དང་ཕྱི་པའི་སྟོན་པ། བསྟན་པ། དེ་ལ་སློབ་པ་སོགས་ཀྱི་མཆོག་དམན་
གྱི་རྣམ་དབྱེ་ལེགས་པར་ཤེས་ནས་དཀོན་མཆོག་གསུམ་སྐྱབས་གནས་
སུ་འཛིན་གྱི། དེ་དང་མི་མཐུན་པའི་སྟོན་པ་སོགས་སྐྱབས་སུ་འཛིན་པའི་
བློ་འདུན་དང་བྲལ་བ་ཡིན། ཁས་བླངས་པ་ནི། སྡུག་བསྔལ་དང་འཇིགས་
པས་ཉེན་ནས་དེ་ལས་སྐྱོབ་པའི་སྐྱབས་ཞུ་ཞིང་རྟེན་དུ་འཛིན་པ་སྟེ། འཇིག་
རྟེན་པ་རྣམས་ཀྱིས་ཇོ་བོ་ལ་ཞུ་བ་བཞིན། དེ་ལ་མིའམ་མི་མ་ཡིན་གྱི་གནོད་
པས་འཇིགས་ནས་སྐྱབས་ཞུ་བ་འཇིགས་སྐྱོབས་ཀྱི་སྐྱབས་འགྲོ་སྟེ། དཔེར་



སྒོ་ཆེན་བཞུགས་སོ།
ན། རླུང་ནག་པོས་གྲུ་ཞིག་པའི་འཇིགས་པས་ཉེན་ནས་འཕགས་པ་གང་
པོ་ལ་སྐྱབས་སུ་སོང་བ་དང༌། ཆུང་མ་ཤ་ཟ་མོས་འཇིགས་ནས་རྐང་ལག་
དྲྭ་བ་ཅན་ལ་སྐྱབས་སུ་སོང་བ་ལྟ་བུ་འཇིགས་སྐྱོབས་ཀྱི་སྐྱབས་འགྲོ། ངན་
འགྲོ་ལ་འཇིགས་ནས་ལྷ་མིར་སྐྱེ་བར་འདོད་པས་སྐྱབས་སུ་འགྲོ་བ་ལེགས་
སྨོན་གྱི་སྐྱབས་འགྲོ་སྟེ་དེད་དཔོན་འཕྲུལ་ལ་མཐོ་བ་ལྟ་བུ། དེ་དག་དཀོན་
མཆོག་གསུམ་ཚང་བ་ལ་སྐྱབས་སུ་འགྲོ་བའི་ངེས་པ་མེད་ཅིང་། གཏན་
གྱི་སྡུག་བསྔལ་ལས་ཐར་འདོད་ཀྱི་བློ་མེད་པས་སྐྱེས་བུ་ཆུང་ངུ་། ཁམས་
གསུམ་གྱི་འཁོར་བ་མཐའ་དག་སྡུག་བསྔལ་དུ་ཤེས་ནས་སྡུག་བསྔལ་དེ་
ལས་རང་ཉིད་གཏན་དུ་ཐར་པའི་མྱང་འདས་ཐོབ་འདོད་ཀྱི་བློ་ཅན་ནི་སྐྱེས་
བུ་འབྲིང༌། མར་གྱུར་སེམས་ཅན་ཐམས་ཅད་སྡུག་བསྔལ་གྱི་རྒྱ་མཚོ་ལས་
བསྒྲལ་ཏེ་མི་གནས་པའི་མྱ་ངན་ལས་འདས་པའི་སར་བཞག་པའི་ལྷག་
བསམ་གྱིས་སྐྱབས་སུ་འགྲོ་བ་ནི་སྐྱེས་བུ་ཆེན་པོ་སྟེ། སྐྱབས་འགྲོ་ཁྱད་
པར་ཅན་ཡང་ཟེར་རོ། །དེ་ལྟ་བས་ན་སངས་རྒྱས་ལ་སྐྱབས་སྟོན་པ་དང༌།
ཆོས་མྱང་འདས་ལ་སྐྱབས་དངོས་དང༌། དགེ་འདུན་ལ་སྐྱབས་སྒྲུབ་པའི་
གྲོགས་སུ་བཟུང་བའི་སྒོ་ནས་སྐྱབས་སུ་འགྲོ་བ་སྟེ་འདུལ་བ་རྒྱ་ཆེར་འགྲེལ་
ལས་འབྱུང་བ་ལྟར་རོ། །མི་སྨྲ་བ་ནི། གནས་སྐབས་དང་མཐར་ཐུག་གི་
སྐྱབས་གནས་དཀོན་མཆོག་ལས་གཞན་དུ་མི་སྨྲ་བ་སྟེ་བློ་རྩེ་གཏད་ས་
གཞན་མེད་པའི་དོན་དུ་བཟུང་ངོ་། །བཞི་པ་སྐྱབས་སུ་སོང་བའི་ཡང་དག་
པར་སྒྲུབ་པ་སྟེ་བསླབ་བྱ་ལ། སྐྱབས་འགྲོ་སོ་སོའི་བསླབ་བྱ་དང་ཐུན་མོང་
གི་བསླབ་བྱ་གཉིས་ལས། དང་པོ་ནི། མདོ་མྱང་འདས་ལས། གང་ཞིག་



སྐྱབས་འགྲོ་སེམས་བསྐྱེད་ཀྱི་ཁྲིད།
སངས་རྒྱས་སྐྱབས་འགྲོ་བ། །དེ་ནི་ཡང་དག་དགེ་བསྙེན་ཏེ། །ནམ་དུའང་
ལྷ་ནི་གཞན་དག་ལ། །སྐྱབས་སུ་སོང་བ་མ་ཡིན་ནོ། །དམ་པའི་ཆོས་ལ་
སྐྱབས་འཚོལ་ན། །འཚེ་ཞིང་གསོད་པའི་སེམས་དང་བྲལ། །དགེ་འདུན་
ལ་ནི་སྐྱབས་སོང་བ། །མུ་སྟེགས་གཞན་ལ་ཕྱག་མི་བྱ། །ཞེས་དང༌།
འཕགས་པ་བརྒྱད་སྟོང་པ་ལས། ལྷ་གཞན་ལ་མེ་ཏོག་དང་། བདུག་པ་དང་།
མར་མེ་སྦྱིན་པར་མི་བྱའོ། །ཞེས་དང་། འདུལ་བའི་མདོར་ཡང་། ལྷ་གཞན་
ལ་ཕྱག་མི་བྱ། མཆོད་པ་མི་བྱ། བཀུར་སྟི་མི་བྱའོ། །གནས་སུ་ཕྱིན་ན་
མངོན་སུམ་དུ་འགྲེང་སྟེ་གཙུག་ལག་གི་ཚིགས་སུ་བཅད་པ་གདོན་པས་
དེ་ལ་ཕན་གདགས་པར་བྱའོ། །ཞེས་གསུངས་པ་བཞིན་དུ་བསླབ་སྟེ།
སངས་རྒྱས་ཀྱི་སྐུ་གསུང་ཐུགས་ཀྱི་རྟེན་ལུགས་སུ་བླུགས་པའམ་རི་མོར་
བྲིས་པ་སོགས་ལ་སངས་རྒྱས་དངོས་ཀྱི་འདུ་ཤེས་བྱས་ལ་གུས་པས་ཕྱག་
འཚལ་ཞིང་བཀུར་སྟི་བྱ། སངས་རྒྱས་ཀྱི་སྐུ་གཟུགས་ལ་སོགས་པ་མི་
བཤིག མི་འཚོང་། མི་འགོམ། སེམས་ཅན་ལ་གནོད་འཚེ་སྤོང་། ། དམ་པའི་
ཆོས་མི་སྤོང་། ཆོས་དང་ཆོས་སྨྲ་བ་ལ་གུས་པར་བྱ། ཆོས་ཉན། ཆོས་ལ་
སོ་སོར་རྟོག ཐོས་ཤིང་རྟོགས་པའི་ཆོས་རྣམས་གཞན་ལ་སྟོན། ཆོས་ཉན་
བཤད་ཀྱི་བར་ཆད་མི་བྱ། འཕྱས་མི་གདགས། རྣམ་པ་ཐམས་ཅད་དུ་དམ་
པའི་ཆོས་སྲུང་བ་ལ་བསླབ། གྲོགས་མུ་སྟེགས་སོགས་དང་མི་འགྲོགས།
དེ་དག་ལ་མི་བརྟེན། བཀུར་སྟི་མི་བྱ། དགེ་སློང་དང་དགེ་འདུན་ལ་གུས་
པས་བསྟི་སྟངས་བྱ། རིམ་གྲོ་བྱ། བླ་མར་བྱའོ། །གཉིས་པ་ཐུན་མོང་གི་
བསླབ་བྱ་ལ་བཞི་ཚན་གཉིས་ཡོད་པའི་དང་པོ། སྐྱེས་བུ་དམ་པ་དགེ་བའི་



སྒོ་ཆེན་བཞུགས་སོ།
བཤེས་གཉེན་ལ་བསྟེན་པ་དེ་ཡོན་ཏན་ཐམས་ཅད་ཀྱི་གཞི་དང་རྟེན་ཡིན་
ཏེ། བཤེས་སྤྲིངས་ལས། དགེ་བའི་བཤེས་གཉེན་བསྟེན་པ་ཚངས་པར་
སྤྱོད། །ཡོངས་སུ་རྫོགས་པར་ཐུབ་པས་གསུངས་དེའི་ཕྱིར། །སྐྱེས་བུ་དམ་
པ་བསྟེན་གྱི་རྒྱལ་བ་ལ། །བརྟེན་ནས་རབ་ཏུ་མང་པོས་ཞི་བ་ཐོབ། །ཞེས་
གསུངས། དམ་པའི་ཆོས་ཐོག་མཐའ་བར་གསུམ་དུ་དགེ་བ་ཉན་པས་ཐོས་
པའི་ཤེས་རབ་ཀྱིས་བླང་དོར་ལེགས་པར་ཤེས་པར་འགྱུར་ཏེ། ཚོམས་
ལས། ཐོས་པས་སྡིག་ལས་ལྡོག་པར་བྱེད། །ཐོས་པས་དོན་མིན་སྤོང་བར་
བྱེད། །ཐོས་པས་ཆོས་རྣམས་ཤེས་པར་བྱེད། །ཐོས་པས་མྱ་ངན་འདས་
པ་ཐོབ། །ཅེས་གསུངས། ཐོས་པའི་དོན་དེ་ཐབས་དང་རིགས་པ་བཞིན་དུ་
ཡིད་ལ་བྱེད་པ་བསམ་བྱུང་དང་འཇིག་རྟེན་པའི་སྒོམ་བྱུང་བསྐྱེད་པ་སྟེ།
བཤེས་སྤྲིངས་སུ། དོན་དམ་གཟིགས་པར་བགྱི་སླད་དངོས་རྣམས་
ལ། །ཚུལ་བཞིན་ཡིད་ལ་བགྱི་བ་དེ་གོམས་མཛོད། །ཅེས་གསུངས། ཆོས་
མྱ་ངན་ལས་འདས་པའི་རྗེས་སུ་མཐུན་པ་སྟེ། ཕན་པའི་ཆོས་ལམ། དེ་
བསྒྲུབ་པ་བདེན་བཞི་བསྒོམ་པ་སྟེ། བཤེས་སྤྲིངས་ལས། ཐར་པ་བདག་
ལ་རག་ལས་འདི་ལ་ནི། །གཞན་གྱི་གྲོགས་བགྱིར་ཅི་ཡང་མ་མཆིས་
ཀྱི། །ཐོས་དང་ཚུལ་ཁྲིམས་བསམ་གཏན་ལྡན་པ་ཡིས། །བདེན་པ་རྣམ་པ་
བཞི་ལ་འབད་པར་མཛོད། །ཅེས་གསུངས། བཞི་ཚན་གཉིས་པ་དབང་པོ་
མི་རྒོད་པ་ནི། དྲན་ཤེས་ཀྱི་ཡིད་དང་དབང་པོའི་སྒོ་བསྡམས་ནས་ལུས་
ངག་བྱ་བ་མ་ཡིན་པས་ལས་ལྡོག་ནས་དགེ་བ་ལ་སྦྱོར་རོ། །བསླབ་པའི་
གཞི་ཡང་དག་པར་བླང་བ་ནི། རང་གི་རྒྱུད་ཚོད་དང་སྦྱར་བའི་བསླབ་



སྐྱབས་འགྲོ་སེམས་བསྐྱེད་ཀྱི་ཁྲིད།
ཚིགས་ནོད་ཅིང་། དཀོན་མཆོག་གསུམ་གྱི་ཡོན་ཏན་རྗེས་སུ་དྲན་པའི་སྒོ་
ནས་སྐྱབས་སུ་འགྲོ། སེམས་ཅན་ལ་དངོས་སམ་བརྒྱུད་པས་ཕན་གདགས་
པར་བྱའོ། །དུས་རྒྱུན་དུ་དཀོན་མཆོག་མཆོད་པ་ལ་བརྩོན་པ་ནི། ཅི་འབྱོར་
བའི་མཆོད་པས་ཉིན་ལན་གསུམ་མཚན་ལན་གསུམ་མཆོད། བཟའ་བཏུང་
གོས་སོགས་ཀྱི་ཕུད་ཀྱིས་མཆོད་པ་ནི་ཟང་ཟིང་གི་མཆོད་པ། ལུས་སྲོག་
ལ་འབབ་ཀྱང་དཀོན་མཆོག་མི་སྤང་བར་སྐྱབས་འགྲོའི་བསླབ་བྱ་ལ་སློབ་
པ་སྒྲུབ་པའི་མཆོད་པ་སྟེ། མདོར་ན་མི་འདོད་པ་བསལ་བ་དང༌། འདོད་པ་
བསྒྲུབ་པ་གང་ལ་ཡང་དཀོན་མཆོག་ལ་བློ་ཁེལ་ངེས་སུ་བཀལ་ནས་
གསོལ་བ་འདེབས་པ་འབའ་ཞིག་བྱའོ། །གལ་ཏེ་བསླབ་བྱའི་གཙོ་བོ་ཉམས་
པ་དང་། ལོག་ལྟ་སྐྱེས་པ་དང་། ཐར་པ་མི་འདོད་པ་དང་། གཏོང་འདོད་ཀྱི་
བསམ་པས་བརྡ་འཕྲོད་པའི་མདུན་དུ་བཏང་བ་ལྟ་བུ་ལ། དགེ་བའི་བཤེས་
གཉེན་གྱི་སྤྱན་སྔར་བཤགས་ཏེ་སླར་སྐྱབས་འགྲོ་བླང་ངོ༌། །ལྔ་པ་སྐྱབས་
སུ་སོང་བའི་ཕན་ཡོན་ནི། རྒྱལ་ཚབ་ཆེན་པོས། སྐྱབས་སུ་འགྲོ་བ་འདིར་
སོང་དོན་ཆེན་ཏེ། །དེས་ནི་ཚད་མེད་ཡོན་ཏན་ཚོགས་འཕེལ་བྱེད། །འགྲོ་
བ་འདི་ལ་སྙིང་རྗེའི་བསམ་པས་ཁྱབ། །མཚུངས་མེད་འཕགས་མཆོག་
ཆོས་ཀྱང་རྒྱས་པར་བྱེད། །ཅེས་དང་། སྣ་ཚོགས་འཇིག་འགྱུར་འཇིག་
ཚོགས་ཀུན་དང་ཐེག་པ་དང་། །ངན་སོང་རྣམ་མང་སྡུག་བསྔལ་ཐབས་
མིན་སོང་བ་རྣམས། །སྐྱེ་དང་འཆི་བ་ཉོན་མོངས་ལས་རྣམས་ཀུན་ལས་
བསྲུང་། །ཞེས་དང་། ཕག་མོའི་རྟོགས་པ་བརྗོད་པ་ལས། གང་ཞིག་སངས་
རྒྱས་སྐྱབས་འགྲོ་བ། །དེ་ནི་ངན་འགྲོར་མི་འགྲོ་སྟེ། །ལྷ་ཡི་ལུས་ནི་སྤངས་



སྒོ་ཆེན་བཞུགས་སོ།
ནས་ཀྱང་། །མི་ཡི་ལུས་སུ་སྐྱེ་བར་འགྱུར། །དེ་བཞིན་དུ་ཆོས་དང་དགེ་
འདུན་ལའང་སྦྱར་བ་དང་། ཡང་། སངས་རྒྱས་ཀྱི་རྟོགས་པ་བརྗོད་པ་ཤེས་
ལྡན་གྱི་མདོ་ལས་ཚིག་རྐང་དང་པོ་གསུམ་འདྲ་ཞིང་། ཐ་མ་ལ། ལྷ་ཡི་ལུས་
སུ་སྐྱེ་བར་འགྱུར། །ཞེས་སྦྱར་ནས་གསུངས་སོ། །མདོར་དྲིལ་ན་ནང་པ་
སངས་རྒྱས་པར་ཚུད་པ། སྡོམ་པ་ཐམས་ཅད་ཀྱི་རྟེན་དུ་གྱུར་པ། སྔོན་
བསགས་པའི་ལས་སྒྲིབ་རྣམས་སྲབ་ཤིང་ཟད་པར་འགྱུར་བ། བསོད་
ནམས་རྒྱ་ཆེན་པོ་གསོག་པ། ངན་འགྲོར་མི་ལྟུང་བ། མི་དང་མི་མ་ཡིན་གྱི་
བར་ཆད་ཀྱིས་མི་ཚུགས་པ། ཅི་བསམས་པ་ཐམས་ཅད་འགྲུབ་པ། མྱུར་
དུ་འཚང་རྒྱ་བ་སྟེ་ཕན་ཡོན་བརྒྱད་ཡོད་པར་བཤད། དེའི་ཕྱིར། ཤེས་ན་
སྐྱབས་འགྲོ་ལ་ཆོས་ཀུན་ཚང་། གསུངས་པའང་བདེན་པ་ཉིད་དོ། །དོན་
གཉིས་པ་སེམས་བསྐྱེད་ལ། བྱང་ཆུབ་ཏུ་སེམས་བསྐྱེད་པའི་རྒྱུ་མཚན་
དང་། རབ་དབྱེ་དང་། ཕན་ཡོན་བསྟན་པ་གསུམ་ལས། དང་པོ་ནི། འཁོར་
བ་དེ་འདྲ་ལགས་པས་ལྷ་མི་དང༌། །དུད་འགྲོ་ཡི་དྭགས་དམྱལ་བ་རྣམས་
དག་ཏུ། །སྐྱེ་བ་བཟང་པོ་མ་ལགས་སྐྱེ་བ་ནི། །གནོད་པ་དུ་མའི་སྣོད་གྱུར་
ལགས་མཁྱེན་མཛོད། །བཤེས་སྤྲིངས་ལས་འབྱུང་བ་བཞིན། འཁོར་བའི་
མཐོ་དམན་གང་དུ་སྐྱེས་ཀྱང་སྡུག་བསྔལ་ལས་མ་འདས་པས་དེ་སྤོང་བ་
ལ་བརྩོན་པར་བྱ་སྟེ། དེ་ཉིད་ལས། མགོ་འམ་གོས་ལ་གློ་བུར་མེ་ཤོར་
ན། །དེ་དག་ཕྱིར་བཟློག་བགྱི་བ་བཏང་ནས་ཀྱང་། །ཡང་སྲིད་མེད་པར་
བགྱི་སླད་འབད་འཚལ་ཏེ། །འདི་བས་ཆེས་མཆོག་དགོས་པ་གཞན་མ་
མཆིས། །ཞེས་གསུངས་པས་སྡུག་བསྔལ་འཁོར་བའི་མཐའ་ལ་སྐྱོ་བ་སྐྱེ།



སྐྱབས་འགྲོ་སེམས་བསྐྱེད་ཀྱི་ཁྲིད།
འོ་ན་འཁོར་བ་སྤངས་ནས་ཞི་བ་ཕྱོགས་གཅིག་པ་ཉན་རང་གི་མྱང་འདས་
ཐོབ་པར་བྱའམ་སྙམ་ན། དེ་ཡང་མ་ཡིན་ཏེ། མྱང་འདས་དེ་ལ་གནས་པས་
གཞན་དོན་མི་འགྲུབ་ཅིང་། སེམས་ཅན་ཐམས་ཅད་ལན་གྲངས་མང་པོར་
ཕ་མར་གྱུར་པའི་དྲིན་ཅན་ཤ་སྟག་ཡིན་པ་ལ། དེ་རྣམས་ཀྱི་དོན་ཡལ་བར་
དོར་ནས་རང་ཉིད་ཞི་བདེ་དོན་དུ་གཉེར་བ་ནི་ཁྲེལ་དང་ངོ་ཚ་མེད་པའི་སྤྱོད་
པ་ཡིན་ཏེ། སློབ་སྤྲིངས་ལས། ཉེ་དུ་འཁོར་བའི་རྒྱ་མཚོའི་ཁོངས་སུ་ཆུད་
གྱུར་པ། །ཀློང་གི་ནང་དུ་ལྷུང་བ་ལྟ་བུར་སྣང་བཞིན་དུ། །སྐྱེ་ཤི་འཕོས་པས་
ངོ་མ་ཤེས་པ་དེ་བོར་ནས། །གལ་ཏེ་བདག་ཐར་བྱེད་ན་དེ་ལས་ཁྲེལ་བོར་
མེད། །བྱིས་པ་པང་ན་བཙའ་བ་ཅི་ཡང་མི་ནུས་པ། །གང་གི་ནུ་ཞོ་བྱམས་
པའི་ཤུགས་ཀྱི་ཟགས་འཐུང་པས། །ངལ་བ་མང་བསྟེན་བྱམས་པ་བསྟེན་
པ་དེ་དག་འདིར། །ཤིན་ཏུ་མ་རབས་ཞིག་ནའང་སྤོང་བར་སུ་ཞིག་
སྤྲོ། །ཞེས་གསུངས་པ་དང་། ཐེག་བསྡུས་ལས། འཇིག་རྟེན་དོན་སྒྲུབ་ཚུལ་
ལ་མཐུ་མེད་པའི། །ཐེག་པ་གཉིས་པོ་གཏན་དུ་སྤང་བྱ་ཞིང་། །ཐུབ་རྒྱལ་
རྒྱ་ཆེན་སྙིང་རྗེའི་ཐེག་པ་ལ། །གཞན་ཕན་རོ་གཅིག་རང་བཞིན་དེ་དག་
འཇུག །ཞེས་གསུངས་པའི་དོན་བཞིན་ཞི་བ་མྱང་འདས་ཀྱི་མཐའ་ལ་ཞེན་
པ་དགག འོ་ན་ཅི་ཞིག་དོན་དུ་གཉེར་བར་བྱ་སྙམ་ན། བྱམས་མགོན་གྱིས།
བདག་སྲེད་མ་ལུས་ཤེས་རབ་ཀྱིས་བསལ་ནས། །སེམས་ཅན་སྲེད་ཕྱིར་
བརྩེ་ལྡན་ཞི་ཐོབ་མིན། །དེ་ལྟར་བློ་རྩེ་བྱང་ཆུབ་ཐབས་བརྟེན་
ནས། །འཕགས་པ་འཁོར་བའམ་མྱ་ངན་འདའ་མི་འགྱུར། །ཞེས་གསུངས་
པས། ཤེས་རབ་ཆེན་པོས་འཁོར་བའི་མཐའ་ལ་མི་གནས། སྙིང་རྗེ་ཆེན་



སྒོ་ཆེན་བཞུགས་སོ།
པོས་མྱ་ངན་ལས་འདས་པའི་མཐའ་ལ་མི་གནས་པས་ན་མི་གནས་པའི་
མྱ་ངན་ལས་འདས་པ་ཞེས་བྱ་བ་དེ་ཉིད་ཡང་དག་པར་རྫོགས་པའི་སངས་
རྒྱས་ཡིན་ལ། དེ་ཐོབ་ན་རང་དོན་རྟོགས་པ་མཐར་ཕྱིན། གཞན་དོན་འཕྲིན་
ལས་ལྷུན་གྱིས་གྲུབ་ཅིང་རྒྱུན་མི་འཆད་པ་དེ་ཉིད་དོན་དུ་གཉེར་བ་
བྱའོ། །དེ་འཐོབ་བྱེད་ཀྱི་རྒྱུའི་གཙོ་བོ་ནི་བྱང་ཆུབ་ཏུ་སེམས་བསྐྱེད་པ་ཡིན་
ཏེ། རྒྱུད་རྣམ་སྣང་མངོན་བྱང་ལས། གསང་བ་པའི་བདག་པོ་ཐམས་ཅད་
མཁྱེན་པའི་ཡེ་ཤེས་ཀྱི་རྒྱུ་ནི་བྱང་ཆུབ་ཀྱི་སེམས་སོ། །ཞེས་དང་། མདོ་
སྡུད་པ་ལས། དེ་བཞིན་འདིར་ཡང་བྱང་ཆུབ་སེམས་མེད་བདེ་གཤེགས་
ཀྱི། །ཡེ་ཤེས་འཇིག་རྟེན་འདི་དག་ཀུན་ཏུ་ག་ལ་འབྱུང༌། །ཞེས་སེམས་
བསྐྱེད་མེད་ན་སངས་རྒྱས་མི་འབྱུང་བར་བསྟན་ལ། ཆུ་ཡི་ཐིགས་པས་
བུམ་པ་དང་པོ་ཐ་མའི་བར། །རིམ་གྱིས་ཉུང་ངུ་ཉུང་ངུས་དེ་ཡོངས་འགེངས་
པ་ལྟར། །དེ་བཞིན་དང་པོའི་སེམས་ཀྱང་བྱང་ཆུབ་མཆོག་རྒྱུ་སྟེ། །རིམ་
གྱིས་དཀར་པོའི་ཡོན་ཏན་རྫོགས་པའི་སངས་རྒྱས་འགྱུར། །ཞེས་བཀའ་
སྩལ་བ་བཞིན་སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་པར་བྱ་
བའི་ཕྱིར་བླ་ན་མེད་པའི་བྱང་ཆུབ་ཏུ་སེམས་བསྐྱེད་པར་བྱའོ། །གཉིས་པ་
རབ་ཏུ་དབྱེ་བ་ནི། ཐུབ་པའི་མདོ་སྡེ་དུ་མ་ལས་སེམས་བསྐྱེད་ཀྱི་རྣམ་
གཞག་ཇི་སྙེད་གསུངས་པ་རྣམས་ཤིང་རྟ་ཆེན་པོ་དག་གིས་རྒྱ་ཆེར་བཀྲལ་
བའི་ཚུལ་མང་ཞིག་ཡོད་ནའང་། ད་ལམ་གྱི་སྐབས་འདིར་རྡོ་རྗེ་འཆང་གིས་
རྒྱུད་སྡེར་གསུངས་པའི་དོན་མཁས་གྲུབ་དག་གིས་རྒྱུད་འགྲེལ་དང་། སྤྲུབ་
ཐབས་དང་། དཀྱིལ་འཁོར་གྱི་ཆོ་ག་རྣམས་སུ་ཅི་རིགས་པར་གསུངས་པ་



སྐྱབས་འགྲོ་སེམས་བསྐྱེད་ཀྱི་ཁྲིད།
རྣམས་དོན་གྱི་རྩ་བར་བཟུང་ནས་སྟོན་པ་སྐབས་སུ་བབ། དེའི་བསླབ་བྱ་
ཡང་། སྨོན་པ་སེམས་བསྐྱེད་མི་ཉམས་ཤིང་འཕེལ་བའི་ཆེད་དུ། སེམས་
ཅན་བློས་མི་གཏོང་བ་དང༌། སེམས་བསྐྱེད་ཀྱི་ཕན་ཡོན་དྲན་པར་བྱ་བ་
དང༌། ཚོགས་གཉིས་ཅི་འགྲུབ་ཏུ་བསག་པ་དང་། བྱང་སེམས་ལ་ཡང་
ཡང་བློ་སྦྱང་བ་དང་། དཀར་པོའི་ཆོས་བཞི་སྒྲུབ་ཅིང་། ནག་པོའི་ཆོས་བཞི་
སྤང་བ་རྣམས་ཡིན། འཇུག་སྡོམ་མི་ཉམས་ཤིང་འཕེལ་བའི་ཆེད་དུ། སྡོམ་
པའི་ཚུལ་ཁྲིམས་དང་། དགེ་བའི་ཆོས་སྡུད་པ་དང༌། སེམས་ཅན་དོན་བྱེད་
གསུམ་ལ་འབད་པའོ། །གསུམ་པ་ཕན་ཡོན་ནི། སྤྱོད་འཇུག་ལས། བྱང་
ཆུབ་སེམས་སྐྱེས་གྱུར་ན་སྐད་ཅིག་གིས། །འཁོར་བའི་བཙོན་རར་
བསྡམས་པའི་ཉམ་ཐག་རྣམས། །བདེ་གཤེགས་རྣམས་ཀྱི་སྲས་ཞེས་བརྗོད་
བྱ་ཞིང་། །འཇིག་རྟེན་ལྷ་མིར་བཅས་པས་ཕྱག་བྱར་འགྱུར། །ཞེས་མིང་
འཕོ་བའི་ཕན་ཡོན། །སྡིག་པ་ཤིན་ཏུ་མི་བཟད་བྱས་ན་ཡང་། །དཔའ་ལ་
བརྟེན་ནས་འཇིགས་པ་ཆེན་པོ་ལྟར། །གང་ལ་བརྟེན་ནས་ཡུད་ཀྱིས་སྒྲོལ་
འགྱུར་བ། །དེ་ལ་བག་ཅན་རྣམས་ཀྱིས་ཅིས་མི་བསྟེན། །ཅེས་སྡིག་པ་
སྟོབས་ཆེན་སྤོང་བའི་ཕན་ཡོན། དཔལ་སྦྱིན་གྱིས་ཞུས་པའི་མདོར། བྱང་
ཆུབ་སེམས་ཀྱི་བསོད་ནམས་གང་། །གལ་ཏེ་དེ་ལ་གཟུགས་མཆིས་
ན། །ནམ་མཁའི་ཁམས་ནི་ཀུན་བཀང་ཏེ། །དེ་བས་ཀྱང་ནི་ལྷག་པར་
འགྱུར། །ཞེས་བསོད་ནམས་རྒྱ་ཆེན་པོ་ཐོབ་པའི་ཕན་ཡོན། བློ་གྲོས་རྒྱ་
མཚོས་ཞུས་པའི་མདོ་ལས། རྫོགས་པའི་བྱང་ཆུབ་སེམས་དང་ཆོས་འཛིན་
དང༌། །ཆོས་སྒྲུབ་པ་དང་སྲོག་ཆགས་སྙིང་བརྩེ་བ། །ཆོས་བཞི་འདི་དག་



=
=
སྒོ་ཆེན་བཞུགས་སོ།
ཡོན་ཏན་མཐའ་མེད་དོ། །འདི་དག་མཐའ་ནི་རྒྱལ་བས་མི་གསུང་ངོ་། །ཞེས་
ཡོན་ཏན་མཐའ་ཡས་ཐོབ་པའི་ཕན་ཡོན། སྤྱོད་འཇུག་ལས། གསེར་འགྱུར་
རྩི་ཡི་རྣམ་པ་མཆོག་ལྟ་བུར། །མི་གཙང་ལུས་འདི་བླངས་ནས་རྒྱལ་བའི་
སྐུ། །རིན་ཆེན་རིན་ཐང་མེད་པར་བསྒྱུར་བས་ན། །བྱང་ཆུབ་སེམས་ཞེས་
བྱ་བ་རབ་བརྟན་གཟུང་། །ཞེས་དམན་པ་མཆོག་ཏུ་བསྒྱུར་བ་གསེར་འགྱུར་
གྱི་རྩིའི་དཔེས་བསྟན་པ། འགྲོ་བའི་དེད་དཔོན་གཅིག་པུ་ཚད་མེད་
བློས། །ལེགས་པར་ཡོངས་སུ་བརྟགས་ན་རིན་ཆེ་བས། །འགྲོ་བའི་གནས་
དང་བྲལ་བར་འདོད་པ་རྣམས། །རིན་ཆེན་བྱང་ཆུབ་སེམས་ལེགས་བརྟན་
པར་གཟུང་། །ཞེས་རྙེད་དཀའ་ཞིང་རིན་ཆེ་བ་རིན་པོ་ཆེའི་དཔེས་བསྟན་
པའི་ཕན་ཡོན། དགེ་བ་གཞན་ཀུན་ཆུ་ཤིང་བཞིན་དུ་ནི། །འབྲས་བུ་བསྐྱེད་
ནས་ཟད་པར་འགྱུར་བ་ཉིད། །བྱང་ཆུབ་སེམས་ཀྱི་ལྗོན་ཤིང་རྟག་པར་
ཡང་། །འབྲས་བུ་འབྱིན་པས་མི་ཟད་འཕེལ་བར་འགྱུར། །ཞེས་འབྲས་བུ་
མི་ཟད་ཅིང་འཕེལ་བ་དཔག་བསམ་ཤིང་གི་དཔེས་བསྟན་པའི་ཕན་ཡོན།
བློ་གྲོས་རྒྱ་མཚོས་ཞུས་པའི་མདོ་ལས། གསུམ་པོ་འདི་དག་ནི་དེ་བཞིན་
གཤེགས་པ་ལ་མཆོད་པ་བླ་ན་མེད་པ་ཡིན་ཏེ། བྱང་ཆུབ་ཏུ་སེམས་བསྐྱེད་
པ་དང་། དམ་པའི་ཆོས་འཛིན་པ་དང་། སྲོག་ཆགས་རྣམས་ལ་སྙིང་བརྩེ་
བའོ། །ཞེས་སངས་རྒྱས་ཐམས་ཅད་ལ་མཆོད་པར་འགྱུར་བའི་ཕན་ཡོན།
གཞན་ཡང་མདོ་ལས། བྱང་ཆུབ་ཀྱི་སེམས་ནི་སངས་རྒྱས་ཀྱི་ཆོས་ཐམས་
ཅད་ཀྱི་ས་བོན་ལྟ་བུའོ། །འགྲོ་བ་ཐམས་ཅད་ཀྱི་ཆོས་དཀར་པོ་རྣམ་པར་
འཕེལ་བར་བྱེད་པས་ཞིང་ལྟ་བུའོ། །ཞེས་སོགས་ཡོན་ཏན་གྱི་ཚོགས་ཚད་
68



སྐྱབས་འགྲོ་སེམས་བསྐྱེད་ཀྱི་ཁྲིད།
མེད་པར་བཤད་དོ། །དེ་ལྟར་སྐྱབས་སུ་འགྲོ་བ་དང་སེམས་བསྐྱེད་པའི་
གོ་དོན་འོས་རིགས་ཙམ་གྱིས་ཁོག་ཕུབ་ནས་ལག་ལེན་འདི་ལྟར་དུ་བྱ་སྟེ།
སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། །བྱང་ཆུབ་བར་དུ་
བདག་ནི་སྐྱབས་སུ་མཆི། །བདག་གིས་དགེ་སྦྱོར་བགྱིས་པའི་བསོད་
ནམས་ཀྱིས། །འགྲོ་ལ་ཕན་ཕྱིར་སངས་རྒྱས་མྱུར་འགྲུབ་ཤོག །ཅེས་ལན་
བདུན་ནམ་ལྔའམ་གསུམ་ཡིད་དང་འདྲེ་བར་བརྗོད་ཅིང་བསྒོམ། དེ་ནས་
མདུན་གྱི་ནམ་མཁར་རིན་པོ་ཆེའི་ས་གཞི་ཁོད་སྙོམས་པའི་དབུས་སུ་
བདུད་རྩིའི་འོ་མའི་རྒྱ་མཚོ་དཀར་ཞིང་དྲི་མ་མེད་པ། དལ་བུར་གཡོ་བའི་
རྦ་རླབས་ཀྱིས་གསེར་གྱི་བྱེ་མ་འགྲེམས་པ། ཡིད་དུ་འོང་བའི་ཆུ་བྱའི་
འཕྲེང་བས་བརྒྱན་པའི་ཁོ་ར་ཁོར་ཡུག་ཏུ་རིན་པོ་ཆེའི་ལྗོན་པས་བསྐོར་
བའི་དབུས་སུ་དཔག་བསམ་གྱི་ཤིང་ནོར་བུའི་རང་བཞིན་ལྟ་ན་སྡུག་པ།
རྩ་བ་བརྟན་ཞིང་ཡལ་ག་དང༌། ཡལ་ག་ཁྲེའུ་དང༌། ལོ་མ་དང༌། མེ་ཏོག་
དང་། འབྲས་བུ་བཟང་པོས་གཡུར་དུ་ཟ་བ། རྒྱ་ཁྱོན་ཚད་མེད་པའི་ལྟེ་བར་
སེངྒེས་བཏེག་པའི་རིན་པོ་ཆེའི་ཁྲི་ཡངས་ཤིང་རྒྱ་ཆེ་བ། དེའི་སྟེང་དུ་སྣ་
ཚོགས་པདྨ་ཉི་ཟླ་དང་བཅས་པའི་ཁར། ངོ་བོ་རྩ་བའི་བླ་མ་ལ་རྣམ་པ་རྡོ་
རྗེ་འཆང་སྐུ་མདོག་བཻ་ཌཱུར་ཡའི་སྙིང་པོ་ལྟ་བུར་མཐིང་ག སྐྱེས་བུ་ཆེན་པོའི་
མཚན་དང་དཔེ་བྱད་ཀྱི་དཔལ་འབར་བ། ཞལ་གཅིག་ཤིན་ཏུ་འཛུམ་པའི་
ཉམས་ཅན། ཕྱག་གཉིས་རྡོར་དྲིལ་ཐུགས་ཀར་བསྣོལ་ནས་འཛིན་པ། རལ་
པའི་ཐོར་ཅོག་ལ་རིན་པོ་ཆེའི་ཅོད་པན་བཟང་པོས་བརྒྱན་ཅིང་དར་དཔྱངས་
གཡོ་བ། ནོར་བུའི་རྣ་ཆ། མགུལ་ཆུ། དོ་ཤལ། ཕྱག་ཞབས་ཀྱི་གདུ་བུ།



སྒོ་ཆེན་བཞུགས་སོ།
སྐེ་རགས་ལས་འཕྱང་བའི་དྲིལ་ཆུང་། དར་བཟང་པོའི་སྟོད་གཡོགས་དང་
ཤམ་ཐབས་ཅན། འོད་ཟེར་གྱི་ཕུང་པོ་འབར་བའི་ཀློང་ན་རྡོ་རྗེའི་སྐྱིལ་མོ་
ཀྲུང་གིས་བཞུགས་པའི་སྟེང་གི་བར་སྣང་ལ་བརྒྱུད་པའི་བླ་མ་རྣམས་མཐོ་
བརྩེགས་སུ་བཞུགས་པ། དེའི་མདུན་དུ་ཡི་དམ་འཁོར་ལོ་བདེ་མཆོག་ལ་
རྒྱུད་སྡེ་བཞིའི་ལྷ་ཚོགས་ཐམས་ཅད་ཀྱིས་བསྐོར་བ། གཡས་སུ་བཅོམ་
ལྡན་འདས་ཤཱཀྱའི་རྒྱལ་པོ་ལ་ཕྱོགས་བཅུ་དུས་གསུམ་གྱི་སངས་རྒྱས་
ཐམས་ཅད་ཀྱིས་བསྐོར་བ། རྒྱབ་ཏུ་ཡུམ་ཤེས་རབ་ཀྱི་ཕ་རོལ་ཏུ་ཕྱིན་མ་
ལ་དམ་པའི་ཆོས་ཀྱི་གླེགས་བམ་མང་པོས་བསྐོར་བ། གཡོན་དུ་འཕགས་
པ་སྤྱན་རས་གཟིགས་དབང་ཕྱུག་ལ་བྱང་ཆུབ་སེམས་དཔའ་དང་། རང་
སངས་རྒྱས་དང་། ཉན་ཐོས་ཀྱི་དགེ་འདུན་རྣམས་ཀྱིས་བསྐོར་བ། དེ་དག་
གི་བར་བར་དུ་དཔའ་བོ་དང་མཁའ་འགྲོ་ཆོས་སྐྱོང་བའི་སྲུང་མ་ཡེ་ཤེས་
ཀྱི་སྤྱན་ལྡན་ཐམས་ཅད་སྤྲིན་གྱི་ཕུང་པོ་འཁྲིགས་པ་བཞིན་དུ་བུན་ནེ་ལོང་
ངེར་བཞུགས་པར་བསམ། རང་ཉིད་ལུས་གཞོན་ཞིང་མཛེས་པ་དཔག་ཏུ་
མེད་པར་སྤྲུལ། རེ་རེ་ལ་ཡང་ཕྱག་འཚལ་བའི་མགོ་མང་པོ། དེ་རེ་རེ་ལའང་
གསོལ་བ་འདེབས་པའི་ལྕེ་དུ་མ་ཅན། དེའི་འཁོར་དུ་རིགས་དྲུག་གི་སེམས་
ཅན་ཐམས་ཅད་ཀྱང་ཡོད་པར་མོས་ཏེ། མ་ནམ་མཁའ་དང་མཉམ་པའི་
སེམས་ཅན་ཐམས་ཅད་ཟེར་ཙ་ན་སྙིང་རྗེས་ཀུན་ནས་བླངས་ཏེ་དེ་དག་
དམིགས་ཡུལ་དུ་བྱས། བླ་མ་སངས་རྒྱས་ཆོས་ཀྱི་སྐུ་ལ་ཟེར་ཙ་ན་དཀོན་
མཆོག་གསུམ་གྱི་ཡོན་ཏན་དྲན་པའི་དད་པ། སྐྱབས་སུ་མཆིའོ་ཟེར་ཙ་ན་
ཕྱག་ཡུལ་གྱི་ཐུགས་རྗེ་བསྐུལ་བར་བསམ་ལ། མ་ཡེངས་པར་ཞེ་ཐག་པ་
70



འགལ་རྐྱེན་སྡིག་སྒྲིབ་སྦྱོང་བར་བྱེད་པ་རྡོ་རྗེ་སེམས་དཔའི་སྒོམ་བཟླས་ཀྱི་ཁྲིད།
ནས་གནས་ལྔ་ས་ལ་གཏུགས་པའི་ཕྱག་འཚལ་ཏེ། མ་ནམ་མཁའ་དང་
མཉམ་པའི་སེམས་ཅན་ཐམས་ཅད་བླ་མ་སངས་རྒྱས་ཆོས་ཀྱི་སྐུ་ལ་སྐྱབས་
སུ་མཆིའོ། །ཞེས་ཕྱག་བརྒྱ། མ་ནམ་མཁའ་དང་མཉམ་པའི་སེམས་ཅན་
ཐམས་ཅད་བླ་མ་ལོངས་སྤྱོད་རྫོགས་པའི་སྐུ་ལ་སྐྱབས་སུ་མཆིའོ། །ཞེས་
ཉིས་བརྒྱ། མ་ནམ་མཁའ་དང་མཉམ་པའི་སེམས་ཅན་ཐམས་ཅད་བླ་མ་
ཐུགས་རྗེ་སྤྲུལ་པའི་སྐུ་ལ་སྐྱབས་སུ་མཆིའོ། །ཞེས་སུམ་བརྒྱ། མ་ནམ་
མཁའ་དང་མཉམ་པའི་སེམས་ཅན་ཐམས་ཅད་བླ་མ་སངས་རྒྱས་རིན་པོ་
ཆེ་ལ་སྐྱབས་སུ་མཆིའོ། །ཞེས་བཞི་བརྒྱ་སྟེ་ཐུན་རེ་ལ་ཕྱག་སྟོང་ཕྲག་རེ།
དེ་འདྲ་བ་ཐུན་བཞིར་བྱེད། ཐུན་བསྡུ་ཁར་ཕྱོགས་བཞིའི་གཙོ་འཁོར་ཐམས་
ཅད་བླ་མ་གཙོ་འཁོར་ལ་ཐིམ། བརྒྱུད་པའི་བླ་མ་རྣམས་ཀྱང་རྩ་བའི་བླ་མ་
ལ་ཐིམ། དེ་ཡང་གདན་ཁྲི་དང་བཅས་པ་འོད་དུ་ཞུ་ནས་རང་ལ་ཐིམ་པའི་
ངང་ལ་ཅུང་ཟད་ལྷོད་ཀྱིས་གློད། དགེ་བ་འདི་ཡིས་མྱུར་དུ་བདག །དཔལ་
ལྡན་བླ་མ་འགྲུབ་གྱུར་ཏེ། །འགྲོ་བ་གཅིག་ཀྱང་མ་ལུས་པ། །དེ་ཡི་ས་ལ་
འགོད་པར་ཤོག །ཅེས་སོགས་བསྔོ་བ་དང་སྨོན་ལམ་བྱ་སྟེ་རྒྱུད་སྣོད་དུ་
རུང་བར་བྱེད་པ་སྐྱབས་འགྲོ་སེམས་བསྐྱེད་ཀྱི་ཁྲིད་དོ།། །།
གཉིས་པ་འགལ་རྐྱེན་སྡིག་སྒྲིབ་སྦྱོང་བར་བྱེད་པ་རྡོ་རྗེ་སེམས་
དཔའི་སྒོམ་བཟླས་ཀྱི་ཁྲིད་ལ། གོ་དོན་གྱིས་ཁོག་ཕུབ་པ། ལག་ལེན་སྙིང་
པོར་དྲིལ་བ་གཉིས་ལས། དང་པོ་ནི། སློབ་དཔོན་འཇམ་དཔལ་གྲགས་
པས་དཀྱིལ་འཁོར་ཐམས་ཅད་ཀྱི་སྤྱིའི་ཆོ་ག་སྙིང་པོ་རྒྱན་ལས། སངས་
རྒྱས་ཀུན་གྱི་སྐུ་གཅིག་པུ། །པད་དཀར་ཟླ་བའི་དབུས་གནས་ཤིང༌། །རྡོ་
71



སྒོ་ཆེན་བཞུགས་སོ།
རྗེ་དྲིལ་བུ་རྒྱན་སྤྲས་པའི། །རྡོ་རྗེ་སེམས་དཔའ་ལེགས་དམིགས་ཤིང་། །ཡི་
གེ་བརྒྱ་པ་ཆོ་ག་བཞིན། །ཉི་ཤུ་རྩ་ནི་རེ་རེ་བཟླས། །ལྟུང་སོགས་བྱིན་གྱིས་
བརླབ་འགྱུར་བས། །འཕེལ་བ་རུ་ནི་མི་འགྱུར་ཞེས། །གྲུབ་པ་མཆོག་
རྣམས་ཀྱིས་བཤད་པས། །ཐུན་མཚམས་སུ་ནི་སྤྱད་པར་བྱ། །འབུམ་ཕྲག་
ཏུ་ནི་བཟླས་གྱུར་ན། །རྣམ་པར་དག་པའི་བདག་ཉིད་འགྱུར། །ཞེས་
གསུངས་པ་འདིའི་རྗེས་སུ་འབྲངས་ནས་བཤད་པར་བྱ་སྟེ། དོན་དམ་པའི་
རྡོ་རྗེ་སེམས་དཔའ་ནི་བདེ་བ་ཆེན་པོའི་སྐུ་ཡིན་ལ། དེ་ཉིད་ལས་སྐུའི་དབྱེ་
བ་བཞག་པ་ལྟར། བརྡར་གྱུར་པའི་རྡོར་སེམས་ཉིད་ཧེ་རུ་ཀ་སོགས་
རིགས་ཐམས་ཅད་ཀྱི་ཁྱབ་བདག་ཡིན་པས་ན་སྐུ་གཅིག་པུ་ཞེས་བྱ། སྤྱིར་
རྒྱུད་སྡེ་དགོངས་འགྲེལ་དང་བཅས་པ་ལས་རང་ཉིད་རྡོ་རྗེ་སེམས་དཔར་
བསྐྱེད་པ་དང་། མདུན་དུ་བསྐྱེད་པ་དང་། སྤྱི་བོར་བསྒོམ་པ་དང༌། སྙིང་
དབུས་སུ་སྒོམ་པ་སོགས་དང༌། སྐུ་མདོག་ཀྱང་ལྗང་ཁ་དང༌། དཀར་པོ་
སོགས་རྣམ་པ་མང་པོ་དང་། ཕྱག་མང་དང་། ཕྱག་གཉིས་པ་དང་། ལ་ལར་
ཡབ་རྐྱང་དང༌། ལ་ལར་ཡུམ་ཅན་དང་། ཡུམ་གྱི་སྐུ་མདོག་ཀྱང་ཁ་ཅིག་
ཏུ་དཀར་མོ། ཁ་ཅིག་ཏུ་དམར་མོ་སོགས་ཤིན་ཏུ་མང་བར་བཤད་ཀྱང་།
འདིར་ཕྱག་བཞེས་ལ་རང་ཉིད་ཐ་མལ་དུ་གནས་པའི་སྤྱི་བོར་བསྒོམ། དེ་
ཡང་ཡབ་སྐུ་མདོག་དཀར་པོ་ཕྱག་གཉིས་རྡོར་དྲིལ་འཛིན་པས། ཡུམ་
དཀར་མོ་གྲི་ཐོད་ཅན་ལ་འཁྱུད་པ། བསྐྱེད་ཆོག་ཀྱང་ས་བོན་ཧཱུྃ་ལས་ཕྱག་
མཚན་རྡོ་རྗེ་ཧཱུཾ་གིས་མཚན་པ། དེ་ལས་འོད་ཀྱི་སྤྲོ་བསྡུས་དོན་གཉིས་བྱས་
ཡོངས་སུ་གྱུར་པ་ལས་སྐུ་རྫོགས་པར་སྒོམ་པ་སྟེ། རྒྱུད་སྡེ་ལས་གསུངས་



འགལ་རྐྱེན་སྡིག་སྒྲིབ་སྦྱོང་བར་བྱེད་པ་རྡོ་རྗེ་སེམས་དཔའི་སྒོམ་བཟླས་ཀྱི་ཁྲིད།
པའི་རྡོ་རྗེ་གསུམ་བསྐྱེད། གནས་གསུམ་བྱིན་བརླབ་ཡེ་ཤེས་པ་དགུག་
སྙིམ་ཙམ་མཛད། ཡོ་ག་ལས་ཆོ་འཕྲུལ་རྣམ་པ་བཞི་ཡང་བཤད། བཟླ་བྱའི་
སྔགས་ཡི་གེ་བརྒྱ་པ་ཉི་ཤུ་རྩ་རེར་ཐུན་བཞིར་བཟླས་ན་རྩ་བའི་ལྟུང་བ་
དངོས་གཞི་དང་། སོགས་ཁོངས་ནས། ལྟུང་དང་སྡོམ་ལྕི་ཉེས་བྱས་
རིམ། །ཞེས་པའི་ཉེས་ལྟུང་རྣམས་མི་འཕེལ་བར་བྱིན་གྱིས་བརླབས།
དཔེར་ན་འདུལ་བའི་ལྟུང་ཐུན་བྱིན་རླབས་ལྟ་བུ། དེ་ལྟར་མ་བྱས་ན་ལྟུང་
སོགས་ཆུང་ངུ་ལས་འབྲིང་པོ། དེ་ལས་ཆེན་པོར་འཕེལ་འགྲོ། བྱིན་རླབས་
ཀྱི་དགོས་པ། དེ་མི་འཕེལ་བ་ཙམ་དུ་མ་ཟད་ལྟུང་སོགས་དེས་ཆོ་ག་ལ་མི་
སྒྲིབ་པའང་ཡིན། རྒྱུན་གྱི་རྣལ་འབྱོར་རྒྱུན་མཐུད་ནས་འབུམ་ཕྲག་གཅིག་
ཏུ་བཟླས་བརྗོད་བྱས་ན་སྡིག་ལྟུང་ཐམས་ཅད་རྣམ་པར་དག་པའི་བདག་
ཉིད་དུ་འགྱུར་ཏེ། འབུམ་ཕྲག་ཏུ་ནི་བཟླས་གྱུར་ན། །རྣམ་པར་དག་པའི་
བདག་ཉིད་འགྱུར། །ཞེས་དང་། ཡོ་ག་ཨ་ཝ་ཏཱ་ར་ལས། འདི་ནི་ཡི་གེ་བརྒྱ་
པའི་སྙིང་པོའོ། །ༀ་བཛྲ་སཏཱ། ཞེས་པ་ནས། ཨཱའདི་སྐད་བརྗོད་པས་
མཚམས་མེད་པ་ལྔ་བྱས་པ་དང་། དེ་བཞིན་གཤེགས་པ་ཐམས་ཅད་
བསླུས་པ་དང་། དམ་པའི་ཆོས་སྤོང་བ་དང་། ཉེས་པ་བྱེད་པའི་ལས་ཐམས་
ཅད་བྱེད་པ་ཡང་། དེ་བཞིན་གཤེགས་པ་ཐམས་ཅད་ཀྱི་ཕྱག་རྒྱ་སྒྲུབ་པ་
པོ་ལ་རྡོ་རྗེ་སེམས་དཔའ་བརྟན་པར་གྱུར་ནས་ཚེ་འདི་ཉིད་ལ་འདོད་པའི་
དངོས་གྲུབ་ཐམས་ཅད་མྱུར་དུ་ཐོབ་སྟེ། རྡོ་རྗེའི་དངོས་གྲུབ་བམ། རྡོ་རྗེ་
སེམས་དཔའི་དངོས་གྲུབ་ནས། དེ་བཞིན་གཤེགས་པའི་དངོས་གྲུབ་
མཆོག་གི་བར་དུ་ཐོབ་པར་འགྱུར་རོ། །ཞེས་བཅོམ་ལྡན་འདས་རྡོ་རྗེ་



སྒོ་ཆེན་བཞུགས་སོ།
སེམས་དཔས་གསུངས་སོ། །ཞེས་བཤད། ཡི་གེ་བརྒྱ་ཡང་དབྱངས་སམ་
སྲོག་བགྲངས་པ་ཡིན། དེ་ཟློས་ཁྱེར་དང་དོན་གྱི་གནད་ལ་དེང་སང་དོན་
གྱི་བརྡ་འཕྲོད་པ་ལྟ་ཅི་སྨོས། ཚིག་དག་པོ་འདོན་ཡང་མི་ཤེས་པའི་རིགས་
ཅན་ཤས་ཆེར་སྣང་བས་དེ་ལ་ཕན་དུ་རེ་ནས་བརྡ་ཅུང་ཟད་སྤྱད་པར་བྱ་
སྟེ། ཨོཾ་ཞེས་པ་རྡོ་རྗེ་རྩེ་མོ་ལས། ཨོཾ་ནི་ཅི་ཞིག་ཡིན་པར་བརྗོད། །མཆོག་
དང་ནོར་སྟེར་དཔལ་དང་གཡང་། །དམ་བཅའ་བ་དང་བཀྲ་ཤིས་
དང༌། །ནོར་བུ་འཛིན་པའི་སྙིང་པོ་ཡིན། །ཞེས་དོན་བདུན་དུ་གསུངས་པ་
ལས། འདིར་ནི་མཆོག་ཅེས་པ་ཐོག་མའི་གསལ་བྱེད་དམ་པ་བཀྲ་ཤིས་
པའི་དོན་ཏེ། རིག་བྱེད་པ་རྣམས་ཡི་གེ་ཨོཾ་ནི་རིག་བྱེད་བཞིའི་འབྱུང་གནས་
སུ་འདོད་པས། དུས་འཁོར་དུ། ཨོ་ཡིག་དེ་དག་ཡི་གེ་གསུམ་སྟེ། །ཞེས་
པ་ལྟར་ལུས་ངག་ཡིད་དམ། སྐུ་གསུང་ཐུགས་ཀྱི་ཡི་གེ་ཨ། ཨུ། མ་གསུམ་
མཚམས་སྦྱར་བས་འགྲུབ། བཛྲ་སཏྲ་རྡོ་རྗེ་སེམས་དཔའ་སྟེ། ཀྱེ་རྡོ་རྗེར།
རྡོ་རྗེ་མི་ཕྱེད་ཞེས་བྱར་བརྗོད། །སེམས་དཔའ་སྲིད་པ་གསུམ་གཅིག་
པ། །ཞེས་སྒོ་གསུམ་དབྱེར་མི་ཕྱེད་པར་གཅིག་པ་འབྲས་བུའི་རྡོར་སེམས།
མཚན་སྔགས་འདིའི་མཐར་ཚེག་དྲག་མེད་པ་ནི། སྒྲའི་མདོར། ཐུང་ངུ་དཱི་
ཤྲདྨ་རྣམས་ལས་སི་དབྱིའོ། །ཞེས་ཐུང་ངུའི་མཐར་བོད་པའི་སི་ཕྱིས་པ་
སྟེ། དོན་དུ་རྡོ་རྗེ་སེམས་དཔའ་ཞེས་བོས་ནས་འདོད་དོན་འདི་དག་ཞུ་བ་
སྟེ། གང་ཞེ་ན། ས་མ་ཡ་མ་ནུ་པཱ་ལ་ཡ། ཞེས་པ་དམ་ཚིག་རྗེས་སུ་སྐྱོང་
ཞེས་སམ། སྲུངས་ཞེས་བརྡ་སྦྱར་ན། ས་མ་ཡ་མ་ཨ་ནུ་པཱ་ལ་ཡ་ཞེས་
གནས་པའི་ཨ་ཡིག་མའི་སྲོག་ཏུ་བཅུག་པས་མ་ནུ་ཞེས་པའོ། །དོན་ནི་རྡོ་



འགལ་རྐྱེན་སྡིག་སྒྲིབ་སྦྱོང་བར་བྱེད་པ་རྡོ་རྗེ་སེམས་དཔའི་སྒོམ་བཟླས་ཀྱི་ཁྲིད།
རྗེ་སེམས་དཔའི་སྙིང་པོ་འདི་ལྟ་བུ་ནི་འདའ་བར་དཀའ་བའི་ཆོས་ཀྱི་ཕྱག་
རྒྱ་སྟེ། འདའ་བ་རུ་ནི་མི་མཛད་པས། །ཕྱག་རྒྱ་ཞེས་པ་ལྟ་བུ། རང་གི་དམ་
ཚིགས་བཅད་དུ་སྡེབས་ན། ཨོཾ། རྡོ་རྗེ་སེམས་དཔའ་དམ་ཚིག་རྗེས་སུ་
སྐྱོང་། །ཞེས་སོ། ། ཞུ་དོན་གྱི་རྣམ་གྲངས་གཞན་ཡང་། བཛྲ་སཏྭ་ཏྭེ་ནོ་པ་
ཏིཥཱ། ཞེས་པའི་རྡོ་རྗེ་སེམས་དཔའ་ནི་སྔར་བཞིན། ཏཱ་ཞེས་པ་ཉིད་ཅེས་
ངེས་གཟུང༌། དེའི་མཐར་རྣམ་དབྱེ་གསུམ་པའི་གཅིག་ཚིག་ཨིན་དང་
མཚམས་སྦྱར་བས་ཏྲེ་ན་ཞེས་པ་ཉིད་ཀྱིས་ཞེས་པའོ། །ཨུ་པ་ཏིཥཱ་ཉེ་བར་
གནས་པ་སྟེ། འདིའི་ཨུ་དང་། གོང་གི་ནའི་སྲོག་གི་ཨ་མཚམས་སྦྱར་ངས་
ནོ་པ་ཏིཥཱ་ཞེས་པའོ། །དོན་རྡོ་རྗེ་སེམས་དཔའ་ཉིད་ཀྱིས་ཉེ་བར་མཛོད་
ཅེས་པའམ། ལྷག་པར་གནས་པའམ། བྱིན་གྱིས་རློབས་ཞེས་པའི་དོན་དུ་
བཟུང་ངོ༌། །ཚིགས་བཅད་དུ། རྡོ་རྗེ་སེམས་དཔའ་ཉིད་ནི་ཉེ་བར་
གནས། །ཞེས་སོ། །དེ་ནས་སྔགས་རྐང་བཞིའི་མཐར་མེ་བྷ་ཝ་བཞི་ཡོད་
པའི་མེ་རྣམས་ནི། གཅིག་ཉིད་ལ་ཏེ་མེ་སྟེ་ཞེས་རྣམ་དབྱེ་དྲུག་པའམ་བཞི་
པའི་གཅིག་ཚིག་ཡིན་པས་བདག་གི་ཞེས་སམ། བདག་གི་ཆེད་དུ་ཞེས་
པའོ། །བྷ་ཝ་ཞེས་པ་དངོས་པོ་སྟེ་དེ་དང་དེའི་དོན་གྱི་དངོས་པོ་ཡིད་ལ་
སུ་ཏོཥྱeཞེས་ཤིན་ཏུ་དགྱེས་པ་དང་། ཨ་ནུ་རཀྟཞེས་རྗེས་སུ་ཆགས་པ་
དང༌། སུ་པོཥྱeཞེས་ཤིན་ཏུ་རྒྱས་པ། བཞི་པོའི་ཚེག་དྲག་རྣམས་ཀྱིས་ཕ་
རོལ་གྱི་མེ་མཐོང་བས། ཨ་དང་སྒྲ་ལྡན་དག་གི་ཡང་ངོ་ན་ཞེས་པས་རྣམ་



-
==
སྒོ་ཆེན་བཞུགས་སོ།
བཅད་ཨུ་རུ་བསྒྱུར་ནས་མཚམས་སྦྱར་བས་དྲི་བྷོ། སུ་ཏོའོ། ཨ་ནུ་རཀྟ།
སུ་པོ་ཞེས་རྣམ་བཅད་རྣམས་ན་རོར་གྱུར་ཞེས་པའོ། །དོན་དུ་རྡོ་རྗེ་
སེམས་དཔའ་ཁྱོད་བདག་གི་རྒྱུད་ལ་བརྟན་པ་སྟེ་ཡུན་རིང་དུའོ། །དགྱེས་
པ་ནི་དེ་ལ་མི་དགྱེས་པའི་རྣམ་པར་མེད་པའོ། །ཆགས་པ་ནི་མི་འབྲལ་
བར་བཞུགས་པའོ། །རྒྱས་པ་ནི་ཚེ་དཔལ་བསོད་ནམས་སོགས་ཕུན་སུམ་
ཚོགས་པ་ཐམས་ཅད་དོ། །མཛོད་ཅེས་པ་ནི་ཉེ་བར་གནས་པའི་སྐབས་
བཞིན་ནོ། །ཚིགས་བཅད་དུ། བདག་ལ་བརྟན་རྒྱས་ཆགས་ཤིང་དགྱེས་
པར་མཛོད། །ཞེས་སོ། །སརྦ་སིདྡྷི་མྨེ་པྲ་ཡཙྪ་ཞེས་པའི་སརྦ་སིདྡྷིམ་དངོས་
གྲུབ་ཐམས་ཅད་ཅེས་པ་ལ། མཐའི་མ་ཡིག་ནི་རྣམ་དབྱེ་གཉིས་པ་ལས་སུ་
བྱ་བ། ཐམས་ཅད་ཅེས་པའང་རལ་གྲི་དང་མིག་སྨན་སོགས་ཐུན་མོང་བ་
དང༌། རྡོ་རྗེ་སེམས་དཔའི་གོ་འཕང་དང་ཉེ་བའི་མཆོག་གི་དངོས་གྲུབ་
རྣམས་ཏེ། འདི་ཡན་ལ་ཡི་གེ་ལྔ་བཅུ་དང་མན་ལའང་ལྔ་བཅུའོ། །མེ་ཞེས་
པ་བདག་ལ། པྲ་ཡཙྪ་ཞེས་པ་རབ་ཏུ་སྩོལ་ཅིག་པ་སྟེ། རྗེས་སུ་འདོད་པ་
ལ་པཉྩ་མཱིའི་ཧི་འོ། །ཞེས་སོ། །སརྦ་ཀརྨ་སུ་ཙ་མེ་ཞེས་པ་ལས་ཐམས་
ཅད་ལ་ཡང་ཞེས་ཏེ། སརྦ་ཀརྨན་དེ་ལ་བདུན་པའི་མང་ཚིག་སཔ་བྱིན། པ་
ཡིག་སྣ་ཚོགས་པའི་དོན་ཏེ། རྟགས་མཐའི་ན་ཡིག་གོ་ཞེས་པས་ཕྱིས། དེ་
ལ་ཆོ་ག་སྔ་མ་ལ་མ་ཕྱིས་པ་བཞིན་ཞེས་པས་མང་ཚིག་ལ་ཨེ་མེད། ཙ་
ཞེས་པ་མི་ཟད་པ་སྟེ་ཀྱང་དང་ཡང་གི་དོན། དེའི་ཕྱིར་ལས་ཐམས་ཅད་ལ་
ཡང་ཞེས་པའོ། །ཡང་གི་སྒྲས་འདོད་དོན་སྔ་མར་མ་ཟད་ལས་ཐམས་ཅད་
པའི་དངོས་གྲུབ་ཀྱང་སྩལ་དུ་གསོལ་ཞེས་པའི་དོན་ནོ། །དེས་ན་མེ་ཞེས་



འགལ་རྐྱེན་སྡིག་སྒྲིབ་སྦྱོང་བར་བྱེད་པ་རྡོ་རྗེ་སེམས་དཔའི་སྒོམ་བཟླས་ཀྱི་ཁྲིད།
པ་བདག ལའི་ཚིག་ནི། ཡང་གི་སྒྲས་པྲ་ཡཙྪ་སྟེ་རབ་ཏུ་སྩོལ་ཞེས་སྔ་མ་
ལ་སྙེག་པའི་ཚིག་གོ །ཙིཏྟཾ་ཤེ་ཡཿཀུ་རུ་ཞེས་པའི་ཙིཏྟ་སེམས། ཀླད་ཀོར་
མ་ཡིག་ནི་སེམས་ལ་ཞེས་པའི་གཉིས་པ། བརྡ་སྤྲོད་ཀྱི་གཞུང་ལས། ཕྲ་
ཤ་སྱའི་ཤ་ཞེས་པ་ལ། དེ་ཕན་གྱི་རྐྱེན་ཨི་ཡ་བྱིན་པའི་རྣམ་དབྱེ་སི་ཡོད་
པ་ལས། མ་ནིང་གི་ཨནུ་ཥད་དང་སི་ཕྱིས་པས་ཤེ་ཡམངོན་མཐོ་དང་
ངེས་ལེགས་གཉིས་ཀྱི་ནང་ཚན་ངེས་པར་ལེགས་པའི་དོན་མ་གོ་བར་ཐེ་
ཡཾ་ཞེས་གྱ་ཚོམས་སུ་འདོན་པ་མ་དག་པའོ། །ཀུ་རུ་ཞེས་པ་མཛོད་ཅེས་
ཏེ་བདག་གི་སེམས་ངེས་ལེགས་ཐར་ལམ་གྱི་སྣོད་དུ་འགྱུར་བར་མཛོད་
ཅེས་པ་མཆོག་གི་དངོས་གྲུབ་དང་སྦྱོར་ཅིག་པའོ། །ཚིགས་བཅད་དུ། ལས་
ཀུན་ལ་ཡང་བདག་སེམས་ངེས་ལེགས་མཛོད། །ཅེས་སོ། །ཧཱུྃ་ཞེས་པ་
ཐུགས་རྡོ་རྗེའི་རང་བཞིན། ཧ་བཞི་ཧོདང་ལྔ་ལ་རྟོག་བཏགས་མིན་པའི་
བཤད་པ་མ་འཚལ་ཡང་། བརྗོད་མ་ཐག་པའི་དངོས་གྲུབ་དང་། འཕྲིན་
ལས་དང་། ལམ་ལ་དགའ་ཞིང་སྤྲོ་བའི་གད་རྒྱངས་དང་སྦྱར་ན་གོང་གི་
འབྲེལ་དང་མཚུངས་སོ། །བྷ་ག་ཝན་ཞེས་བཅོམ་ལྡན་འདས་ལ་བོད་པའི་
དོན་དུ་འཆད་པ་དེ་ལྟ་ན། གྷ་ཊ་ལ་ཡང་སཾ་བུདྡྷི་མ་ཡིན་པ་ལའོ། །ཞེས་
པས་བོད་པའི་ཚེ་ཝན་གྱི་ཝ་ཡིག་ལ་རིང་པོ་མེད་དོ། །དེ་ལྟར་བོས་ནས།
སརྦ་ཏ་ཐཱ་ག་ཏ་བཛྲ་མཱ་མེ་མུཉྩ་ཞེས་པ་ལས། སརྦ་ཏ་ཐཱ་ག་ཏ་བཛྲ་དེ་
བཞིན་གཤེགས་པ་ཐམས་ཅད་ཀྱི་རྡོ་རྗེ། མཱ་ཞེས་པ་དགག་ཚིག་སྟེ། མེ་
མུཉྩ་ཞེས་བདག་ལ་གྲོལ་བ་བཀག་སྟེ་བདག་ལ་གྲོལ་བར་མི་མཛད་དུ་
གསོལ་བའི་ཚིག་སྟེ། བདག་ལས་མ་བྲལ་བར་འདོད་པའི་ཞུ་བའོ། །བྲལ་
77



༈
=
སྒོ་ཆེན་བཞུགས་སོ།
བའི་དོན་ལ་གྲོལ་བ་ཞེས་པ་ཡོད་དམ་ཞེ་ན་ཡོད་དེ། མཐའ་བྲལ ལ་
དགོངས་ནས། མཐའ་བཞི་ལས་གྲོལ་དབུ་མ་པ། །མཁས་པ་རྣམས་ཀྱི་དེ་
ཁོ་ན། །ཞེས་པ་བཞིན་ནོ། །དེ་བཞིན་གཤེགས་པ་ཐམས་ཅད་ཀྱི་རྡོ་རྗེ་
ཞེས་པའང་། སྐུ་གསུང་ཐུགས་ཀྱི་རྡོ་རྗེ་གསུམ་དབྱེར་མི་ཕྱེད་པའི་ངོ་བོ་
ཉིད་ལ་རྡོ་རྗེ་ཞེས་བཏགས་པ་དེ་སྟེ། རྡོ་རྗེ་སེམས་དཔའི་མཚན་བརྒྱ་ལས།
རྡོ་རྗེ་རྡོ་རྗེ་མཆོག་ཆེན་པོ། །ཞེས་དང༌། སེམས་དཔའ་རྡོ་རྗེ་ཆེ་རང་
བཞིན། །ཞེས་པས་སོ། །གོ་འཕང་དེ་མ་ཐོབ་ན་འབྲལ་བ་མེད་པ་མཛོད་
ཅེས་པ་ཇི་ལྟར་འགྲེལ་ཞེ་ན། བྲལ་བ་ལ་ཐོབ་མ་ཐོབ་ཀྱི་བྲལ་བ་ཞེས་རྣམ་
པ་གཉིས་གསུང་རབ་ཀྱི་བརྡའ་ལ་ཡོད་པ་ལས། འདིར་ནི་མ་ཐོབ་པའི་སྒོ་
ནས་འབྲལ་བ་མེད་པ་སྟེ། དོན་དུ་ན་ཐོབ་པར་མཛོད་ཅེས་པའོ། །ཉེ་བསྒྱུར་
གྱི་དབང་ལས་སྒྱུར་བསྒྲུབ་ཚུལ་གྱི་རྣམ་གྲངས་གཞན་ཞིག ཚིགས་བཅད་
དུ། བཅོམ་ལྡན་ཁྱོད་དང་དེ་བཞིན་གཤེགས་ཀུན་གྱིས། །རྡོ་རྗེའི་བར་དུ་
བདག་ནི་རྣམ་གྲོལ་མཛོད། །ཅེས་སོ། །བཛཱི་བྷ་ཝ་རྡོ་རྗེ་ཅན་གྱི་དངོས་པོ་
ཞེས་སམ། རྡོ་རྗེ་ཅན་ཁྱོད་ཅེས་ཏེ་སྐུ་གསུང་ཐུགས་རྡོ་རྗེ་དང་ལྡན་པས་
རྡོ་རྗེ་ཅན་ཏེ་རྡོ་རྗེ་འཛིན་པའི་གོ་འཕང་ལ་རེག་པར་མཛོད་ཅིག་པའོ། །དེ་
ཡང་བཛྲ་རྡོ་རྗེ་ལ་ལྡན་པའི་དོན་དུ་ཨིན་བྱིན། སིའི་རྣམ་དབྱེ་ཡོད་པ་ལས།
ཨིན་ཧན་ཞེས་སོགས་ཀྱིས་སི་ལ་ཨཱི་རིང་པོར་སོང་། སི་དང་རྟགས་མཐའི་
ན་ཕྱིས་པས་བཛཱི་ཞེས་པར་གྲུབ། མཧཱ་ས་མ་ཡ་སཏྲ་ཞེས་པ་དམ་ཚིག་
ཆེན་པོའི་སེམས་དཔའ་ཞེས་རྡོར་སེམས་ལ་བོད་པ་སྟེ། བཅོམ་ལྡན་འདས་
འདི་ཉིད་བྱང་ཆུབ་སེམས་དཔའ། སེམས་དཔའ་ཆེན་པོ། དམ་ཚིག་སེམས་



འགལ་རྐྱེན་སྡིག་སྒྲིབ་སྦྱོང་བར་བྱེད་པ་རྡོ་རྗེ་སེམས་དཔའི་སྒོམ་བཟླས་ཀྱི་ཁྲིད།
དཔལ། རྡོ་རྗེ་སེམས་དཔའ་ཞེས་སེམས་དཔའ་བཞིའི་བདག་ཉིད་ཡིན་པས་
ན་དམ་ཚིག་ཆེན་པོའི་སེམས་དཔའ་ཞེས་བྱ་སྟེ། འདིའི་དོན་རྡོ་རྗེ་སྙིང་
འགྲེལ་དུ་རྒྱས་པར་ཕྱེའོ། །ཨཞེས་གསུང་རྡོ་རྗེའི་བདག་ཉིད། ཐོག་མའི་
ཨོ་སྐུ་རྡོ་རྗེ། བར་གྱི་ཧཱུྃ་ཐུགས་རྡོ་རྗེ་དང་བཅས་པས་རྡོ་རྗེ་གསུམ་གྱི་རང་
བཞིན་ནོ། །འདིར་སྨོས་པའི་སྒྲའི་བརྡ་ཆད་རྣམས་ཀྱི་ཐད་དུ་རྟོགས་པ་མཐོ་
རྒྱུ་བའི་བློ་རྩིང་མི་བྱ་བར་བློ་གྲོས་ཞིབ་མོས་འདྲ་ལེན་དུ་བྲིས་ལ། དག་
པར་བཀླག དག་པར་བསྒྱུར། དག་པར་བཤད་ན་རང་གཞན་ལ་སྨན་ཡོད་
དུ་འགྱུར་གྱི། གཞན་དུ་ལྕེ་མཆུ་ངལ་བ་ཙམ་མོ། །ཡི་གེ་བརྒྱ་པ་ཞེས་
གྲགས་པ་འདིར་མ་ཟད། དམ་ཚིག་བསྐང་བ་སོགས་ཀྱི་དགོས་པ་ཁྱད་
པར་ཅན་བསྒྲུབ་པའི་སླད་དུ་ཡི་གེ་བརྒྱ་ཕྱེད་པ་ཞེས་བྱ་བ་ཡང་ཡོད་
དོ། །ཏི་བཛྲ་དྲི་རྣོ་མེ་བྷ་ཝ། ཤཱ་ཤྭ་ཏོ་མེ་བྷ་ཝ། སྲྀ་ད་ཡོ་མེ་ཨ་དྷི་ཏི།
སརྦ་སིདྡྷིམྨེ་པྲ་ཡཙྪ་སརྦ་ཀརྨ་སུ་ཙ་མེ་ཙིཏྟཾ་ཤེ་ཡཿཀུ་རུ་ཧཱུཾ། ཧ་ཧ་ཧ་ཧ་
ཧོཞེས་པའོ། །འདིའི་ཡི་གེའི་གྲངས་ལ་དེ་ཉིད་བསྡུས་པའི་རྒྱུད་ཚིག་དང་།
རྡོ་རྗེ་འབྱུང་བ་སོགས་འགའ་རེར་སརྦ་ཀརྨ་སུ་ཙ་མེ་ཙིཏྟཾ་ཤྲི་ཡཿཀུ་རུ།
ཞེས་པའི་ཡི་གེ་བཅུ་གསུམ་མ་ཚང་བས་བརྒྱ་ཕྱེད་དུ་མ་ལོངས། ཆོས་
དབྱིངས་གསུང་དབང་སོགས་གཞུང་གཞན་འགར་བརྒྱ་ཕྱེད་བརྒལ་བའང་
སྣང་མོད། དོན་གྲུབ་ནག་འབྱམས་སོགས་ལས་ཡི་གེ་ལྔ་བཅུ་ལྷག་ཆད་
མེད་པར་འབྱུང་བ་བཞིན། བཟླས་ཀྱང་ཡིག་བརྒྱ་དང་འདྲ་བའི་དགོས་པ་
འགྲུབ་བོ། །དེ་ལྟར་གོ་བས་རྒྱ་བསྐྱེད་ནས། ལག་ལེན་སྙིང་པོར་དྲིལ་བ་
ནི། སྐྱབས་འགྲོ་སེམས་བསྐྱེད་ཀྱི་རྗེས་སུ། རང་གི་སྤྱི་བོར་པཾ་ལས་པདྨ་



སྒོ་ཆེན་བཞུགས་སོ།
འདབ་མ་བརྒྱད་པའི་ལྟེ་བར། ཨ་ལས་ཟླ་བའི་དཀྱིལ་འཁོར་གྱི་སྟེང་དུ། ཧཱུྃ་
ལས་རྡོ་རྗེ་དཀར་པོ་རྩེ་ལྔ་པའི་ལྟེ་བ་ལ་ཧཱུཾ་གིས་མཚན་པ་དེ་ལས་འོད་ཟེར་
འཕྲོས། འཕགས་པ་མཆོད། སེམས་ཅན་གྱི་དོན་བྱས། ཚུར་འདུས་ཧཱུྃ་ལ་
ཐིམ། དེ་ཡོངས་སུ་གྱུར་པ་ལས་དཔལ་རྡོ་རྗེ་སེམས་དཔའ་སྐུ་མདོག་དཀར་
པོ་ཞལ་གཅིག་ཕྱག་གཉིས་རྡོ་རྗེ་དང་དྲིལ་བུ་འཛིན་པས་ཡུམ་ལ་འཁྱུད་
པ། ཡུམ་རྡོ་རྗེ་སྙེམས་མ་དཀར་མོ་གྲི་གུག་དང་ཐོད་ཁྲག་འཛིན་པས་ཡབ་
ལ་འཁྱུད་པ་གཉིས་ཀའང་རུས་པ་དང་རིན་པོ་ཆེའི་རྒྱན་གྱིས་བརྒྱན་པ།
ཞབས་རྡོ་རྗེའི་སྐྱིལ་མོ་ཀྲུང་གིས་བཞུགས་པའི་དཔྲལ་བར་ཨོཾ། མགྲིན་
པར་ཨཱཿཐུགས་ཀར་ཧཱུྃ། ཧཱུྃ་ལས་འོད་འཕྲོས་སངས་རྒྱས་དང་བྱང་ཆུབ་
སེམས་དཔའ་ཐམས་ཅད་རྡོ་རྗེ་སེམས་དཔའ་ཡབ་ཡུམ་གྱི་རྣམ་པར་སྤྱན་
དྲངས། ཛཧཱུྃ་བཾ་ཧོབཅོམ་ལྡན་འདས་བདག་དང་མཐའ་ཡས་པའི་སེམས་
ཅན་ཐམས་ཅད་ཀྱི་སྡིག་སྒྲིབ་ཉེས་ལྟུང་དྲི་མའི་ཚོགས་ཐམས་ཅད་བྱང་ཞིང་
དག་པར་མཛད་དུ་གསོལ། རྡོར་སེམས་ཀྱི་ཐུགས་ཀར་ཟླ་བའི་དཀྱིལ་
འཁོར་གྱི་སྟེང་དུ་རྡོ་རྗེ་དཀར་པོ་རྩེ་ལྔ་པའི་ལྟེ་བར་ཧཱུྃ་དཀར་པོ་གྱེན་དུ་
ལངས་པའི་མཐར་མདུན་ནས་གཡས་བསྐོར་གྱིས། ཨོཾ་བཛྲ་སཏྭ་ས་མ་ཡ།
མ་ནུ་པཱ་ལ་ཡ། བཛྲ་སཏྭ་ཏྭེ་ནོ་པ་ཏིཥྛ། དྲི་དྷོ་མེ་བྷ་ཝ། སུ་ཏོཁྱོ་མེ་བྷ་ཝ།
ཨ་ནུ་རཀྟ་མེ་བྷ་ཝ། སུ་པོདྷོ་མེ་བྷ་ཝ། སརྦ་སིདྡྷི་མྨེ་པྲ་ཡཙྪ། སརྦ་ཀརྨ་
སུ་ཙ་མེ་ཙིཏྟཾ་ཤྲཱི་ཡཀུ་རུ་ཧཱུཾ། ཧ་ཧ་ཧ་ཧ་ཧོབྷ་ག་ཝན་སརྦ་ཏ་ཐཱ་ག་ཏ་
བཛྲ་མཱ་མེ་མུཉྩ། བཛཱི་བྷ་ཝ་མཧཱ་ས་མ་ཡ་སཏྭ་ཨཱཿ ཞེས་ཡིག་འབྲུ་དཀར་
པོས་བསྐོར་བར་བསམས་ལ་མང་དུ་བཟླས། དེའི་ཚེ་རྡོར་སེམས་ཀྱི་སྐུ་



+
-ཁས་
ཚོགས་རྫོགས་པར་བྱེད་པ་མཎྜལ་གྱི་ཁྲིད།
དང་། ཡི་གེ་དང་། ཐུགས་ཀའི་རྡོ་རྗེ་ལས་འོ་མ་ལྟར་དཀར་བའི་ཡེ་ཤེས་
ཀྱི་བདུད་རྩིའི་རྒྱུན་བབས། སྦྱོར་མཚམས་ནས་འཐོན། རང་གི་ཚངས་བུག་
ཁ་བྱེ་བའི་ནང་ནས་མར་ཞུགས་པས། སྡིག་ལྟུང་དང་། དེ་དག་གིས་བཞག་
པའི་བག་ཆགས་སོགས་ཉེས་པ་ཐམས་ཅད་དུད་ཁུའི་རྣམ་པར་བཤང་
གཅིའི་སྒོ་དང་། བ་སྤུའི་བུ་ག་ཐམས་ཅད་ནས་ཕྱིར་འཐོན། གདོན་བགེགས་
ནད་རིགས་ཐམས་ཅད་སྲོག་ཆགས་མི་སྡུག་པའི་གཟུགས་ཀྱིས་དབང་
པོའི་སྒོ་ནས་ཕྱིར་ཕྱུང༌། ལུས་ཀྱི་ནང་ཐམས་ཅད་བདུད་རྩིས་གང་བར་
བསམས། མཐར། མགོན་པོ་བདག་ནི་མི་ཤེས་རྨོངས་པ་ཡིས། །དམ་
ཚིག་ལས་ནི་འགལ་ཞིང་ཉམས། །བླ་མ་མགོན་པོས་སྐྱབས་མཛོད་ཅིག
།གཙོ་བོ་རྡོ་རྗེ་འཛིན་པ་སྟེ། །ཐུགས་རྗེ་ཆེན་པོའི་བདག་ཉིད་ཅན། །འགྲོ་
བའི་གཙོ་ལ་བདག་སྐྱབས་མཆི། །སྐུ་གསུང་ཐུགས་རྩ་བ་དང་ཡན་ལག་
གི་དམ་ཚིག་ཉམས་པ་ཐམས་ཅད་མཐོལ་ལོ་བཤགས་སོ། །སྡིག་སྒྲིབ་
ཉེས་ལྟུང་དྲི་མའི་ཚོགས་ཐམས་ཅད་བྱང་ཞིང་དག་པར་མཛད་དུ་གསོལ།
ཞེས་གསོལ་བ་བཏབ་པས། རྡོ་རྗེ་སེམས་དཔའི་ཞལ་ནས། རིགས་ཀྱི་བུ་
ཁྱོད་ཀྱི་ལྡིག་ལྟུང་ཐམས་ཅད་དག་པ་ཡིན་ནོ་ཞེས་གནང་བ་སྦྱིན་པར་
བསམ། དེ་འོད་དུ་ཞུ་ནས་རང་ལ་ཐིམ། དེའི་ངང་ལ་ཅུང་ཞིག་གློད། དགེ་
བ་རྫོགས་བྱང་དུ་བསྔོ་སྟེ་རྡོ་རྗེ་སེམས་དཔའི་སྒོམ་བཟླས་ཀྱི་ཁྲིད་དོ།། །།
གསུམ་པ་ཚོགས་རྫོགས་པར་བྱེད་པ་མཎྜལ་གྱི་ཁྲིད་ལ། གོ་བས་
ཁོག་ཕུབ་པ་དང༌། ལག་ལེན་འཕྲེང་བར་བསྟར་བ་གཉིས་ལས། དང་པོ་
ནི། བླ་མ་ལྔ་བཅུ་པ་ལས། མཆོག་ཏུ་དད་པས་དུས་གསུམ་དུ། །དཀྱིལ་
81



སྒོ་ཆེན་བཞུགས་སོ།
འཁོར་མེ་ཏོག་བཅས་ཐལ་མོས། །སྟོན་པ་བླ་མ་བསྙེན་བཀུར་
ཞིང་། །ཞབས་ལ་མགོ་བོས་ཕྱག་བྱའོ། །ཞེས་དང༌། རྗེ་བཙུན་སྤྱན་རས་
གཟིགས་ཀྱི་དོན་དམ་པའི་བསྙེན་པ་ལས། ཐུན་མཚམས་གསུམ་དུ་ཤིན་
ཏུ་རྣམ་པར་དག་པ་ཡིས། །ཁ་དང་ལག་པ་རྐང་པ་དག་ནི་ཁྲུས་བྱས་
ཏེ། །མེ་ཏོག་ཡང་དག་བླངས་ནས་བླ་མའི་སྤྱན་སྔར་ནི། ། རྒྱལ་བ་རྣམས་
ཀྱི་དཀྱེལ་འཁོར་ཤིན་ཏུ་ཟླུམ་པར་བྱ། །བླ་མའི་ཞབས་ཀྱི་ཆུ་སྐྱེས་མེ་ཏོག་
གིས་མཆོད་ཅིང་། །ཤིན་ཏུ་གུས་པས་སྤྱི་བོར་ལག་པས་ཕྱག་བྱའོ། །ཞེས་
གསུངས་པ་བཞིན་མཆོད་རྫས་ཀྱི་གཙོ་བོར་གྱུར་པའི་མཎྜལ་འབུལ་ཏེ། དེ་
ཡང་མཎྜལ་ཞེས་པ་སྙིང་པོ་ལེན་པའི་ཕྱིར་དཀྱིལ་འཁོར་ཏེ་རྒྱ་སྐད་སོར་
བཞག་པ་དང་བོད་སྐད་དུ་བསྒྱུར་བའི་ཁྱད་པར་ཙམ་ལས་དོན་དུ་གཅིག་
པ་ཉིད་དོ། །གང་ལ་འབུལ་བའི་ཡུལ་ཚོགས་ཞིང་མདུན་དུ་བསྒོམ་པ་ལ་
སྒྲུབ་པའི་མཎྜལ་དང་། གང་འབུལ་བའི་དངོས་པོ་མཎྜལ་གྱི་མཆོད་པ་གཙོ་
བོར་གྱུར་པའི་ཡན་ལག་བདུན་པ་ལ་མཆོད་པའི་མཎྜལ་ཞེས་མིང་དུ་
བཏགས་པར་ཟད་ཀྱི་གཞན་དུ་མི་བསམ་མོ། །དེ་ཡང་འོག་ནས་འབྱུང་བ་
བཞིན་ཚོགས་རྟེན་དམིགས་ལ། དེའི་སྤྱན་སྔར། ཕྱག་འཚལ་བའི་ཡན་
ལག་ནི། འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱལ་པོ་ལས། ཇི་
སྙེད་སུ་དག་ཅེས་པའི་ཚིགས་བཅད་གཅིག་གིས་སྒོ་གསུམ་གཅིག་ཏུ་
འདུས་པའི་ཕྱག་སྟེ། དེའི་དོན། འཇིག་རྟེན་གྱི་ཁམས་ཕྱོགས་རེ་རེ་བ་དང་
དུས་རེ་རེའི་སངས་རྒྱས་ཙམ་མ་ཡིན་གྱི། ཕྱོགས་བཅུ་ཀ་དང་དུས་གསུམ་
ཀར་བཞུགས་པའི་རྒྱལ་བ་ཐམས་ཅད་ལ་དམིགས་ནས་བསམ་པ་ཐག་



ཚོགས་རྫོགས་པར་བྱེད་པ་མཎྜལ་གྱི་ཁྲིད། །
པས་སྒོ་གསུམ་གུས་པས་ཕྱག་འཚལ་བའོ། །སྒོ་སོ་སོའི་ཕྱག་ལ་ཐོག་མར་
ལུས་ཀྱི་ཕྱག་ནི། བཟང་པོ་སྤྱོད་པའི་ཞེས་ཚིགས་བཅད་གཅིག་སྟེ། ཕྱོགས་
དང་དུས་ཀྱིས་བསྡུས་པའི་རྒྱལ་བ་ཐམས་ཅད་ཡིད་ཀྱི་ཡུལ་དུ་མངོན་སུམ་
པ་ལྟར་དམིགས་པ་ལ། རང་གི་ལུས་རྡུལ་ཕྲ་རབ་དང་གྲངས་མཉམ་པར་
སྤྲུལ་ལ་ཕྱག་བྱའོ། །དེ་ཡང་ཡུལ་རྣམས་ཀྱི་བཟང་པོའི་སྤྱོད་པ་སྟེ་དགེ་བའི་
སྤྱོད་པ་ལ་དད་པའི་སྟོབས་བསྐྱེད་ལ། དེས་ཀུན་ནས་བླངས་ཏེའོ། །ཡིད་
ཀྱི་ཕྱག་ནི། རྡུལ་གཅིག་སྟེང་ན་ཞེས་པའི་ཚིགས་བཅད་གཅིག་སྟེ། རྡུལ་
ཕྲ་རབ་རེ་རེའི་སྟེང་ན་ཡང་། རྡུལ་ཕྲ་རབ་ཀྱི་གྲངས་དང་མཉམ་པའི་སངས་
རྒྱས་ལ་བྱང་སེམས་ཀྱིས་བསྐོར་བའི་དབུས་ན་བཞུགས་པ་ལ། དེ་དག་
གི་ཡོན་ཏན་རྗེས་སུ་དྲན་པའི་མོས་པ་བསྐྱེད་པའོ། །ངག་གི་ཕྱག་ནི། དེ་
དག་བསྔགས་པ་ཞེས་སོགས་ཚིགས་བཅད་གཅིག་སྟེ། ཡུལ་རྣམས་ཀྱི་
ཡོན་ཏན་གྱི་བསྔགས་པ་ཟད་མི་ཤེས་པ་རྣམས་ལུས་རེ་རེ་ལ་མགོ་བོ་
དཔག་ཏུ་མེད་པ་དང་། མགོ་རེ་རེ་ལའང་ལྕེ་དཔག་ཏུ་མེད་པར་སྤྲུལ་ནས་
སྙན་པའི་དབྱངས་ཀྱིས་བརྗོད་པའོ། །འདིར་དབྱངས་ནི་བསྟོད་པ་ཡིན་ལ།
དེའི་ཡན་ལག་ནི་རྒྱུ་སྟེ་ལྕེའོ། །རྒྱ་མཚོ་ཞེས་པ་མང་བའི་དོན་དུ་བཟུང་
ངོ༌། །མཆོད་པའི་ཡན་ལག་གི་གཙོ་བོ་མཎྜལ་ནི་འབྱོར་པ་དང་ལྡན་པ་ཞིག་
ན་གསེར་དངུལ་ལ་སོགས་པ་རིན་པོ་ཆེ་ལས་གྲུབ་པ་དང་། མ་འབྱོར་ན་
ས་ལས་བྱས་པ་ལ་བྱུང་དང་དྲི་བཟང་གིས་བྱུགས་པ་ལ། རིན་པོ་ཆེའམ།
མེ་ཏོག་གམ། འབྲུའི་ཚོམ་བུ་བཀོད་དེ། དེ་ཡང་རྒྱས་པར་སྤྲོ་ན། རི་རབ།
གླིང་བཅུ་གཉིས། རིན་པོ་ཆེའི་རི་བོ། དཔག་བསམ་གྱི་ཤིང་། འདོད་འཇོའི་



སྒོ་ཆེན་བཞུགས་སོ།
བ། མ་རྨོས་པའི་ལོ་ཏོག རིན་ཆེན་སྣ་བདུན། གཏེར་བུམ། སྒེག་སོགས་
བརྒྱད། ཉི་ཟླ། རིན་པོ་ཆེའི་གདུགས། ཕྱོགས་ལས་རྣམ་པར་རྒྱལ་བའི་
རྒྱལ་མཚན་ཏེ་ཚོམ་བུ་སོ་བདུན་པའམ། འབྲིང་ཙམ་ན། རི་གླིང་། རྒྱལ་
སྲིད་བདུན་གཏེར་བུམ་དང་བཅས་པ། ཉི་ཟླ་སྟེ་ཚོམ་བུ་ཉེར་གསུམ་པའམ།
བསྡུས་པར་ན། རི་རབ་གླིང་བཞི་ཉི་ཟླ་སྟེ་ཚོམ་བུ་བདུན་པ་གང་རུང་
སྐབས་དང་སྦྱར། འདི་དག་གི་ཞིབ་ཆ་ཇོ་བོས་ཆོས་ཆུང་བརྒྱ་རྩ་སོགས་
སུ་བཤད་ཀྱང་ཡི་གེ་མང་བས་བཞག ཤིན་ཏུ་སྤྲོས་པ་ཆུང་ན་ཡིད་ཀྱིས་
བསྒོམས་ཞིང་ངག་ཏུ་བརྗོད་པ་ཙམ་གྱིས་ཀྱང་ཆོག་གོ །བཟང་སྤྱོད་ཀྱི་
འཕྲོར་བླ་ན་ཡོད་པའི་མཆོད་པ་ནི། མེ་ཏོག་དམ་པ་ཞེས་སོགས་ཚིགས་
བཅད་གཉིས་ཀྱིས་བསྟན་ཏེ། མེ་ཏོག་དམ་པར་ནི། ལྷ་དང་མིའི་མེ་ཏོག་
རྨད་དུ་བྱུང་བ་གསིལ་མ་རྣམས་སོ། །འཕྲེང་བ་ནི་མེ་ཏོག་སྣ་ཚོགས་སྤེལ་
ཏེ་བརྒྱུས་པ། དེ་གཉིས་ཀའང་དངོས་སམ་བཅོས་མའི་རིགས་ཐམས་ཅད།
སིལ་སྙན་ནི་རྒྱུད་ཅན་ལ་སོགས་པ་སྒྲ་སྙན་པའི་རོལ་མོ་ཐམས་ཅད། བྱུག་
པ་ནི་སྤོས་ཞིམ་པོའི་ལྡེ་གུ། གདུགས་མཆོག་ནི་རིན་པོ་ཆེས་བརྒྱན་པའི་
གདུགས། མར་མེ་ནི་སྤོས་དྲི་ཞིམ་པོ་བཏབ་པའི་མར་མེའི་འོད་གསལ་བ་
དང༌། ནོར་བུའི་འོད་འབར་བ། བདུག་པ་ནི་ལྷན་སྐྱེས་སྣ་གཅིག་པའམ་
སྦྱར་སྤོས། ན་བཟའ་དམ་པ་ནི་གོས་ཀྱི་མཆོག དྲི་མཆོག་ནི་སྟོང་གསུམ་
དུ་ངད་ལྡང་བའི་དྲིས་བསྒོས་པའི་ཆུ་སོགས། ཕྱེ་མའི་ཕུར་མ་ནི་སྤོས་དྲི་
ཞིམ་པོའི་ཕྱེ་མ་ཐུམ་བུར་བྱས་པ། སྤོས་ཀྱི་རྒྱུ་མཚོན་ཕྱེས་བྲེས་པའང་
འདིར་བསྡུ། དེ་དག་རྒྱ་རྔམས་རི་རབ་དང་མཉམ་པ། བཀོད་པ་ནི་གོང་མ་
84



ཚོགས་རྫོགས་པར་བྱེད་པ་མཎྜལ་གྱི་ཁྲིད།
ཀུན་གྱི་མཐར་ཡང་སྦྱོར་བ་སྟེ། ཕལ་ཆེ་བ་དང༌། སྤྲས་པ་དང༌། སྣ་ཚོགས་
པའི་དོན་དུ་བཟུང་ངོ༌། །བླ་ན་མེད་པའི་མཆོད་པ་ནི། མཆོད་པ་གང་རྣམས་
ཞེས་སོགས་ཚིགས་བཅད་གཅིག་སྟེ། བླ་ཞེས་པ་གོང་མ་སྟེ་སྟེང་ཡིན་ལ།
དེ་གང་ལ་ཡོད་པ་ནི་འཇིག་རྟེན་པའི་མཆོད་པ། འདིར་ནི་འདིའི་གོང་ངམ་
བླ་ན་གཞན་མེད་པས་ཕུལ་དུ་བྱུང་བར་བསྟན་ཏེ། དེ་གང་ཞེ་ན་བྱང་སེམས་
སོགས་མཐུ་ཆེ་བ་རྣམས་ཀྱིས་བཟང་དགུ་སྤྲུལ་པའོ། །ཚིག་རྐང་ཐ་མ་
གཉིས་ནི་གོང་མ་དེ་གཉིས་མ་ཚང་བ་ཐམས་ཅད་ལ་སྦྱར་ཏེ་ཕྱག་དང་
མཆོད་པ་རྣམས་ཀྱི་ཀུན་སློང་དང་ཡུལ་བསྟན་པའོ། །བཤགས་པའི་ཡན་
ལག་ནེ། འདོད་ཆགས་ཞེས་སོགས་ཚིགས་བཅད་གཅིག་སྟེ། རྒྱུ་དུག་
གསུམ་ལ་བརྟེན་ནས། གཞི་ལུས་ངག་ཡིད་གསུམ་གྱི། སྡིག་པ་བདག་
གིས་བགྱིས་པ་དང་། གཞན་ལ་བྱེད་དུ་བཅུག་པ་དང་། གཞན་གྱིས་བྱས་
པ་ལ་རྗེས་སུ་ཡི་རང་བ། དེ་དག་སྤྱིར་བསྡུས་པ་ནི་ཅི་མཆིས་པ་ཞེས་པ་
སྟེ། དེ་དག་གི་ཉེས་དམིགས་དྲན་ནས་སྔ་མ་ལ་འགྱོད་ཅིང་ཕྱི་མ་བསྡམ་
པའི་སེམས་ཀྱིས་སྙིང་ཐག་པ་ནས་བཤགས་ན་སྔར་བྱས་འཕེལ་འཕྲོ་ཆད་
ཅིང་ཕྱི་མ་རྒྱུན་འཆད་པའོ། །རྗེས་སུ་ཡི་རང་གི་ཡན་ལག་ནི། ཕྱོགས་
བཅུའི་རྒྱལ་བ་ཞེས་སོགས་ཚིགས་བཅད་གཅིག་སྟེ། གང་ཟག་ལྔ་པོ་དེ་
སོགས་ཀྱི་དགེ་བའི་ཕན་ཡོན་དྲན་ནས་དགའ་བ་བསྒོམ་པའོ། །ཆོས་འཁོར་
བསྐོར་བར་བསྐུལ་བའི་ཡན་ལག་ནི། གང་རྣམས་ཕྱོགས་བཅུའི་འཇིག་
རྟེན་ཞེས་སོགས་ཚིགས་བཅད་གཅིག་སྟེ། ཕྱོགས་བཅུའི་ཞིང་དུ་བྱང་ཆུབ་
ཆེན་པོར་མངོན་པར་སངས་རྒྱས་ཏེ། མ་ཆགས་ཤིང་ཐོགས་པ་མེད་པའི་
85



སྒོ་ཆེན་བཞུགས་སོ།
མཁྱེན་པ་བརྙེས་ནས་རིང་དུ་མ་ལོན་པ་རྣམས་ལ། ལུས་ཀྱང་དེ་སྙེད་དུ་
སྤྲུལ་ནས་ཆོས་སྟོན་པར་བསྐུལ་མ་གདབ་བོ། །མྱ་ངན་ལས་མི་འདའ་བར་
གསོལ་བ་གདབ་པའི་ཡན་ལག་ནི། མྱ་ངན་འདའ་སྟོན་ཞེས་སོགས་ཚིགས་
བཅད་གཅིག་སྟེ། ཕྱོགས་བཅུའི་ཞིང་དུ་མྱ་ངན་ལས་འདའ་ཚུལ་སྟོན་པ་
རྣམས་ལ། འགྲོ་བ་ཀུན་ལ་ཕན་པ་དང་བདེ་བ་སྐྱེད་པའི་ཕྱིར་དུ། ཞིང་རྡུལ་
ཕྲ་རབ་ཀྱི་གྲངས་དང་མཉམ་པའི་བསྐལ་པར་མྱ་ངན་ལས་མི་འདའ་བར་
བཞུགས་པར་གསོལ་བ་གདབ་པའོ། །བསྔོ་བའི་ཡན་ལག་ནི། ཕྱག་འཚལ་
བ་དང་ཞེས་སོགས་ཚིག་བཅད་གཅིག་སྟེ། གོང་སྨོས་ཀྱི་ཡན་ལག་དྲུག་
པོའི་དགེ་བས་མཚོན་ནས་ཚོགས་གཉིས་ཀྱིས་བསྡུས་པའི་དུས་གསུམ་
གྱི་དགེ་རྩ་ཐམས་ཅད་སེམས་ཅན་ཀུན་དང་ཐུན་མོང་དུ་བྱས་ཏེ་རྫོགས་
པའི་བྱང་ཆུབ་ཀྱི་རྒྱུར་འདུན་པ་དྲག་པོས་བསྔོས་པས་ནམ་ཡང་ཟད་པར་
མི་འགྱུར་རོ། །དེ་ལྟར་བཤད་དགོས་པའི་རྒྱུ་མཚན། གོ་བ་ཡིད་ཡུལ་ཙམ་
དུའང་མེད་པར། སེམས་རྒྱ་ཡན་གྱི་ངང་ནས་ཚིག་མ་དག་པར་འདོན་པ་
དག་ལ་དགེ་བའི་འབྲས་བུ་གང་ཡང་མེད་ལ། ཚིག་དོན་གོ་ནས་མ་ཡེངས་
པར་ཉམས་སུ་ལེན་ན་བསོད་ནམས་ཀྱི་ཕུང་པོ་དཔག་མེད་འཛིན་པར་
གདོན་མི་ཟ་བས་དེ་བསྒྲུབ་པའི་སླད་དུའོ། །དེ་ལྟ་ན་ཡན་ལག་བདུན་ལས།
ཕྱག མཆོད་པ། ཡི་རང་། བསྐུལ་བ། གསོལ་གདབ་ལྔ་ནི་ཚོགས་བསག
བཤགས་པས་སྒྲིབ་སྦྱོང་། ཡི་རང་གི་ཕྱོགས་གཅིག་རང་གི་དགེ་བ་ལ་
དགའ་བ་བསྒོམ་པ་ནི་དགེ་བ་སྤེལ་བ་དང་། བསྔོ་བས་ནི་བསགས་སྦྱངས་
སྤེལ་བའི་དགེ་བ་ཉུང་ངུ་ཡང་མང་པོར་སྤེལ་བ་དང་། གནས་སྐབས་སུ་



ཚོགས་རྫོགས་པར་བྱེད་པ་མཎྜལ་གྱི་ཁྲིད།
འབྲས་བུ་ཕྱུང་ནས་ཟད་པར་འགྱུར་བ་རྣམས་ཀྱང་ནམ་དུ་མི་ཟད་པར་བྱེད་
པ་སྟེ་བསགས་སྦྱང་སྤེལ་ཞིང་མི་ཟད་པར་བྱེད་པ་གསུམ་དུ་བསྡུའོ། །དེ་
ལྟར་ཡན་ལག་བདུན་པ་འདི་ཉིད་ནི་བླ་ན་མེད་པའི་བྱང་ཆུབ་མྱུར་དུ་ཐོབ་
པའི་ཐབས་ཡིན་པར་མི་ཕམ་མགོན་པོས་གསུངས་ལ། ཁྱད་པར་མཎྜལ་
གྱི་མཆོད་པ་ཕུལ་བའི་ཕན་ཡོན་ནི། སློབ་དཔོན་དགྲ་ལས་རྣམ་རྒྱལ་གྱིས།
བ་ཡི་ལྕི་བ་ཆུར་བཅས་སྦྱིན་པ་སྟེ། །ལེགས་པར་བྱུགས་པར་བྱེད་པ་ཚུལ་
ཁྲིམས་སོ། །སྲིན་དང་གྲོག་སྦུར་བསལ་བ་བཟོད་པ་ཡིན། །བྱ་བ་ལ་ནི་
ཉེར་ཞུགས་བརྩོན་འགྲུས་ཏེ། །དེ་ལ་སྐད་ཅིག་སེམས་ནི་གཅིག་ཕྱེད་
པ། །བསམ་གཏན་ཤེས་རབ་རི་མོ་གསལ་བ་འོ། །ཐུབ་པའི་མཎྜལ་བྱས་
པ་ཡིས། །ཕ་རོལ་ཕྱིན་པ་འདི་དྲུག་ཐོབ། །ཞེས་སོགས་གསུངས་
ཤིང༌། །འགྲོ་བའི་མགོན་པོ་རྒྱ་རས་པས། ཞིང་ཁམས་ཀྱི་རྟེན་འབྲེལ་
ཐམས་ཅད་མཎྜལ་ལ་ཡོད་པར་ཡང་གསུངས་སོ། །གཉིས་པ་ལག་ལེན་
ནི། དང་པོར་སྒྲུབ་པའི་མཎྜལ་འདི་ལྟར་དུ་བསྒོམ་སྟེ། མདུན་གྱི་ནམ་མཁར་
རིན་པོ་ཆེ་སྣ་བཞིའི་རང་བཞིན་གྱི་རི་རབ་ལྷུན་པོ་རྒྱ་ཁྱོན་ཚད་མེད་པ། གྲུ་
བཞི་བང་རིམ་བཞི་ལྕོགས་བརྒྱད་ཀྱིས་མཛེས་པའི་སྟེང་དུ། སྣ་ཚོགས་
པདྨ་འདབ་བཞིའི་ལྟེ་བར་སེངྒེའི་ཁྲི་ལ་རྩ་བའི་བླ་མ་རྡོ་རྗེ་འཆང་གི་རྣམ་
པར་བཞུགས་པ་ལ་བརྒྱུད་པའི་བླ་མས་བསྐོར་བ། མདུན་གྱི་འདབ་མར་
གླང་པོའི་ཁྲི་ལ་ཡི་དམ་གཙོ་འཁོར། གཡས་སུ་རྟའི་ཁྲི་ལ་སངས་རྒྱས་
གཙོ་འཁོར། རྒྱབ་ཏུ་རྨ་བྱའི་ཁྲི་ལ་ཡུམ་ཆེན་མོ་གཙོ་འཁོར། གཡོན་དུ་
མཁའ་ལྡིང་གི་ཁྲི་ལ་སྤྱན་རས་གཟིགས་གཙོ་འཁོར། བར་མཚམས་ཐམས་
87



སྒོ་ཆེན་བཞུགས་སོ།
ཅད་དཔའ་བོ་མཁའ་འགྲོ་དམ་ཅན་སྲུང་མ་དང་བཅས་པས་བསྐོར་བར་
བསམ་པའོ། །མཆོད་པའི་མཎྜལ་ནི། སྐྱབས་སེམས་སྔོན་དུ་བཏང་ནས།
ཇི་སྙེད་སུ་དག་ཕྱོགས་བཅུའི་འཇིག་རྟེན་ན། །ཞེས་སོགས་ཀྱིས་ཕྱག་
བཙལ་རྗེས། ཨོཾ་བཛྲ་བྷུ་མི་ཨཱཿཧཱུྃ། དབང་ཆེན་གསེར་གྱི་ས་གཞི། ཨོཾ་བཛྲ་
རེ་ཁེ་ཨཱཿཧཱུཾ། ཕྱི་ལྕགས་རིའི་ཁོར་ཡུག་གིས་བསྐོར་བའི་དབུས་སུ་ཧཱུཾ་རིའི་
རྒྱལ་པོ་རི་རབ། ཤར་ལུས་འཕགས་པོ། ལྷོ་འཛམ་བུ་གླིང་། ནུབ་བ་ལང་
སྤྱོད། བྱང་སྒྲ་མི་སྙན། ཤར་དུ་ལུས་དང་ལུས་འཕགས། ལྷོར་རྔ་ཡབ་དང་
རྔ་ཡབ་གཞན། ནུབ་ཏུ་གཡོ་ལྡན་དང་ལམ་མཆོག་འགྲོ། བྱང་དུ་སྒྲ་མི་སྙན་
དང་སྒྲ་མི་སྙན་གྱི་ཟླ། འཁོར་ལོ་རིན་པོ་ཆེ། ནོར་བུ་རིན་པོ་ཆེ། བཙུན་མོ་
རིན་པོ་ཆེ། བློན་པོ་རིན་པོ་ཆེ། གླང་པོ་རིན་པོ་ཆེ། རྟ་མཆོག་རིན་པོ་ཆེ།
དམག་དཔོན་རིན་པོ་ཆེ། གཏེར་ཆེན་པོའི་བུམ་པ། ཉི་མ། ཟླ་བ། གཞན་
ཡང་ལྷ་དང་མིའི་དཔལ་འབྱོར་ཕུན་སུམ་ཚོགས་པ་མ་ཚང་བ་མེད་པ་ཚང་
ཞིང་ཡིད་དུ་འོང་བ། བདག་གཞན་གྱི་ལུས་ལོངས་སྤྱོད་དུས་གསུམ་གྱི་
དགེ་ཚོགས་དང་བཅས་པ་འདི་ཉིད། རྩ་བ་དང་བརྒྱུད་པར་བཅས་པའི་
དཔལ་ལྡན་བླ་མ་དམ་པ་རྣམས་དང་། ཡི་དམ་དཀྱིལ་འཁོར་གྱི་ལྷ་ཚོགས།
དཀོན་མཆོག་རིན་པོ་ཆེ་རྣམ་པ་གསུམ་འཁོར་དང་བཅས་པ་ཐམས་ཅད་
ལ་གུས་པས་འབུལ་བར་བགྱི། ཐུགས་རྗེས་འགྲོ་བའི་དོན་དུ་བཞེས་སུ་
གསོལ། བཞེས་ནས་བྱིན་གྱིས་བརླབ་ཏུ་གསོལ། གུ་རུ་ཨི་དཾ་མཎྜལ་ཁཾ་
ནིཞྭ་ཏ་ཡཱ་མི། ཞེས་འབུལ། དོན་དེ་བཞིན་དུ་ཚང་ལ་ཚིག་ཚོགས་བསྡུ་ན།
རི་རབ་གླིང་བཞི་གླིང་ཕྲན་ཉི་ཟླ་ལྕགས་རིར་བཅས། །རིན་ཆེན་སྣ་བདུན་
88



བྱིན་རླབས་འཇུག་པར་བྱེད་པ་བླ་མའི་རྣལ་འབྱོར་གྱི་ཁྲིད།
གཏེར་གྱི་བུམ་པས་ལེགས་བཀང་ཏེ། །བདག་ལུས་ལོངས་སྤྱོད་སྣང་སྲིད་
བཅས་པ་ཀུན་འབུལ་ན། །ཐུགས་རྗེ་ཆེན་པོ་དགོངས་ཏེ་བཞེས་ནས་བསྐྱབ་
ཏུ་གསོལ། །ཞེས་སམ། ཚོམ་བུ་བདུན་པའི་དབང་དུ་བྱས་ན། ས་གཞི་
སྤོས་ཀྱིས་བྱུགས་ཤིང་མེ་ཏོག་བཀྲམ། །རི་རབ་གླིང་བཞི་ཉི་ཟླས་བརྒྱན་
པ་འདི། །སངས་རྒྱས་ཞིང་དུ་དམིགས་ཏེ་ཕུལ་བ་ཡིས། །འགྲོ་ཀུན་རྣམ་
དག་ཞིང་ལ་སྤྱོད་པར་ཤོག །ཅེས་སོགས་རྒྱས་བསྡུས་སྐབས་དང་སྦྱར་
རོ། །དེ་ནས། མེ་ཏོག་དམ་པ་འཕྲེང་བ་དམ་པ་དང་། །ཞེས་སོགས་ཡན་
ལག་ལྷག་མ་རྣམས་ཡིད་དང་འདྲེས་ངེས་པར་བྱའོ། །རྗེས་སུ་བླ་མ་དང་
དཀོན་མཆོག་གསུམ་ལ་མ་གུས་པ་སོགས་ཕྱིན་ཅི་ལོག་གི་བློ་སྣ་མཐའ་
དག་འགག་པ་དང་། གུས་པ་སོགས་ཕྱིན་ཅི་མ་ལོག་པའི་བློ་སྣ་ཐམས་ཅད་
བདེ་བླག་སྐྱེ་བ་དང༌། ཕྱི་ནང་གི་བར་ཆད་ཐམས་ཅད་ཉེ་བར་ཞི་བར་བྱིན་
གྱིས་བརླབ་ཏུ་གསོལ། ཞེས་འདུན་པ་དྲག་པོས་སྙིང་ཁོང་རུས་པའི་གཏིང་
ནས་གསོལ་བ་ཕུར་ཚུགས་སུ་གདབ་བོ། །དེ་ནས་ཚོགས་ཞིང་རྣམས་མེ་
ལོང་ལ་ཧས་བཏབ་པ་ལྟར་དབུས་ཀྱི་གཙོ་བོ་ལ་ཐིམ། དེ་རང་ལ་ཐིམ་པའི་
ངང་ལ་ཅུང་ཞིག་མཉམ་པར་བཞག མཐར་དགེ་བ་བསྔོ་སྟེ་ཚོགས་རྫོགས་
པར་བྱེད་པ་མཎྜལ་གྱི་ཁྲིད་དོ།། །།
བཞི་པ་བྱིན་རླབས་འཇུག་པར་བྱེད་པ་བླ་མའི་རྣལ་འབྱོར་གྱི་ཁྲིད་
ལ། གོ་བས་མཐའ་དཔྱད་པ་དང་། ཉམས་ལེན་ཁྲིགས་སུ་བཀོད་པ་གཉིས་
ལས། དང་པོ་ནི། སྡུད་པ་ལས། སློབ་མ་བཟང་པོ་བླ་མར་གུས་ལྡན་དེ་
དག་གིས། །བླ་མ་མཁས་པ་དག་ལ་ཡོངས་སུ་བསྟེན་པར་བྱ། །ཅི་ཕྱིར་



+
:
-
སྒོ་ཆེན་བཞུགས་སོ།
ཞེ་ན་མཁས་པའི་ཡོན་ཏན་དེ་ལས་འབྱུང་། །སངས་རྒྱས་ཆོས་རྣམས་དགེ་
བའི་བཤེས་ལ་བསྟེན་ཏོ་ཞེས། །ཡོན་ཏན་ཀུན་གྱི་མཆོག་མངའ་རྒྱལ་བས་
དེ་སྐད་གསུང་། །ཞེས་དང་། ནད་པའི་ཚོགས་ཀྱིས་གསོ་ཕྱིར་སྨན་པ་
བསྟེན་པ་ལྟར། །གཡེལ་བ་མེད་པར་དགེ་བའི་བཤེས་གཉེན་བསྟེན་པར་
བྱ། །ཞེས་དང་། བཤེས་པའི་སྤྲིངས་ཡིག་ལས། དགེ་བའི་བཤེས་གཉེན་
བསྟེན་པ་ཚངས་པར་སྤྱོད། །ཡོངས་སུ་རྫོགས་པ་ཐུབ་པས་གསུངས་དེའི་
ཕྱིར། །སྐྱེས་བུ་དམ་པ་བསྟེན་གྱི་རྒྱལ་བ་ལ། །བརྟེན་ནས་རབ་ཏུ་མང་
པོས་ཞི་བ་ཐོབ། །ཞེས་སོགས་མདོ་དང་རྒྱུད་སྡེ་ལས་མང་དུ་བཤད་པས་
ཐར་འདོད་རྣམས་ཀྱིས་དགེ་བའི་བཤེས་གཉེན་ནམ། བླ་མ་ཞེས་སམ།
སློབ་དཔོན་བསྟེན་པ་ལ་འབད་པར་བྱའོ། །དེ་ཡང་། འདོད་པའི་དངོས་
གྲུབ་སློབ་དཔོན་ཞབས་ཀྱི་རྗེས་འབྲང་བར། །མ་ལུས་རྡོ་རྗེ་ཐེག་པར་
ཐམས་ཅད་མཁྱེན་པས་གསུངས། །དེ་ཕྱིར་སློབ་མས་འདོད་པའི་བླ་མ་
གསེར་བཞིན་དུ། །ལེགས་པར་བརྟགས་ན་སྡིག་པ་ཅུང་ཟད་ཡོད་མ་
ཡིན། །ཞེས་སོགས་ལུང་མང་པོར་བླ་མར་འོས་པ་དང་མི་འོས་པ་རྣམ་པ་
དུ་མའི་སྒོ་ནས་བརྟགས་ཤིང་དཔྱད་པར་བྱ་དགོས། འོ་ན་བླ་མར་འོས་པ་
དེ་ཇི་ལྟ་བུ་སྙམ་ན། དཔེར་ན་འདུལ་བར། མཁན་པོ་དང་ལས་ཀྱི་སློབ་
དཔོན་ལ་བརྟན་པའི་ཡོན་ཏན་བསྙེན་པར་རྫོགས་ནས་སྡོམ་རྒྱུན་བར་མ་
ཆོད་དུ་ལོ་བཅུ་ལོན་པ་དང་། མཁས་པའི་ཡོན་ཏན་དུ་ལྔ་ཕྲུགས་སུ་སྦྱར་
བ་ཉེར་གཅིག་སོགས་བཤད་པ་དང་། རྒྱུའི་ཐེག་ཆེན་དུ། བཤེས་གཉེན་
དུལ་བ་ཞི་བ་ཉེར་ཞི་བ། །ཡོན་ཏན་ལྷག་པར་བརྩོན་བཅས་ལུང་གིས་ཕྱུག



བྱིན་རླབས་འཇུག་པར་བྱེད་པ་བླ་མའི་རྣལ་འབྱོར་གྱི་ཁྲིད།
།དེ་ཉིད་རབ་ཏུ་རྟོགས་པ་སྨྲ་མཁས་ལྡན། །བརྩེ་བའི་བདག་ཉིད་སྐྱོ་བ་
སྤངས་ལ་བསྟེན། །ཞེས་སོགས་དང་། འབྲས་བུའི་ཐེག་པ་ལས་བླ་མའི་
མཚན་ཉིད་དང་བསྟེན་ཚུལ་མང་དུ་གསུངས་པ་ཐམས་ཅད་ཀྱི་བརྗོད་དོན་
སྙིང་པོར་བསྡུས་པ་ནི་བླ་མ་ལྔ་བཅུ་པ་ཡིན་ལ། དེ་ལས་ཇི་ལྟར་འབྱུང་བ་
བཞིན་ཉན་པར་རིགས་སོ་ཞེས་སྟོན་པར་བཞེད་ནས། དེ་ཉིད་དུ། དཔལ་
ལྡན་རྡོ་རྗེ་སེམས་དཔའི་གནས་ཐོབ་རྒྱུར་གྱུར་པའི། །བླ་མའི་ཞབས་ཀྱི་
པདྨར་ཇི་བཞིན་བཏུད་བྱས་ཏེ། །དེ་བསྙེན་པ་ནི་དྲི་མེད་རྒྱུད་མང་ལས་
གསུངས་པ། །མདོར་བསྡུས་བཤད་པ་འདི་ནི་གུས་པས་མཉན་པར་
གྱིས། །ཞེས་གསུངས། འོ་ན་དེ་ལས་ཇི་སྐད་དུ་བཤད་སྙམ་ན། ཐོག་མར་
བརྟག་དགོས་པའི་རྒྱུ་མཚན་གྱི་དབང་དུ་བྱས་ནས། བླ་མ་དང་ནི་སློབ་མ་
དག །མཚུངས་པར་དམ་ཚིག་ཉམས་འགྱུར་བས། །དཔའ་བོས་དང་པོར་
སློབ་དཔོན་དང་། །སློབ་མའི་འབྲེལ་པ་བརྟག་པར་བྱ། །ཞེས་གསུངས།
བརྟག་ནས་བསྟེན་པར་བྱ་བ་ནི་གང་། སྤང་བར་བྱ་བ་ནི་ཅི་ཞེ་ན། བརྟན་
ཞིང་དུལ་ལ་བློ་གྲོས་ལྡན། །བཟོད་ལྡན་དྲང་ལ་གཡོ་སྒྱུ་མེད། །སྔགས་དང་
རྒྱུད་ཀྱི་སྦྱོར་བ་ཤེས། །སྙིང་རྗེར་ལྡན་ཞིང་བསྟན་བཅོས་མཁས། །དེ་ཉིད་
བཅུ་ནི་ཡོངས་སུ་ཤེས། །དཀྱིལ་འཁོར་བྲི་བའི་ལས་ལ་མཁས། །སྔགས་
བཤད་པ་ཡི་སྤྱོད་པ་ཤེས། །རབ་ཏུ་ཞི་ཞིང་དབང་པོ་དུལ། །ཞེས་པ་ལྟར་
ཡིན། སྤང་བྱའི་དབང་དུ་བྱས་ནས། བློ་ལྡན་སློབ་མས་བླ་མ་ནི། །སྙིང་རྗེ་
མེད་ཅིང་ཁྲོ་ལ་གཏུམ། །ཁེངས་ཤིང་ཆགས་ལ་མ་བསྡམས་དང་། སྐྱོན་
དང་བཅས་ལ་མི་བྱའོ། །ཞེས་སོ། །ཡང་དམིགས་བསལ། རྩོད་ལྡན་དབང་
91



•
མ-.
སྒོ་ཆེན་བཞུགས་སོ།
གིས་བླ་མ་སྐྱོན་དང་ཡོན་ཏན་འདྲེས། །རྣམ་པ་ཀུན་ཏུ་ཡོན་ཏན་ལྡན་པ་
ཡོད་མ་ཡིན། །གང་གིས་ཡོན་ཏན་ལྷག་པར་ཡང་ནི་ལེགས་སྤྱོད་པ། །བུ་
རྣམས་ཀྱིས་ནི་དེ་ལ་བསྟེན་པར་གྱུར་བ་འོ། །ཞེས་དོན་དམ་བསྙེན་པར་
གསུངས་སོ། །མཚན་ཉིད་དང་ལྡན་པའི་བླ་མ་རྙེད་ནས་ཇི་ལྟར་བསྟེན་
ཚུལ་མདོར་བསྡུས་ན། འདིར་མང་སྨོས་པས་ཅི་ཞིག་བྱ། །བླ་མ་དགྱེས་
བྱེད་གང་ཡིན་བྱ། །མི་མཉེས་བྱེད་ཀུན་སྤང་བ་ནི། །དེ་དང་དེ་ལ་འབད་
དེ་བརྟག །དངོས་གྲུབ་སློབ་དཔོན་རྗེས་འབྲང་ཞེས། །རྡོ་རྗེ་འཛིན་པ་ཉིད་
གསུངས་པར། །ཤེས་ནས་དངོས་པོ་ཐམས་ཅད་ཀྱིས། །བླ་མ་ཡོངས་སུ་
མཉེས་པར་བྱ། །ཞེས་མཉེས་པ་སྒྲུབ་པ་དང་། མི་མཉེས་པ་སྤང་བ་ལ་
འབད་པའོ། །དེ་ལ་མཉེས་པ་སྒྲུབ་པ་ནི་གསུམ་སྟེ། ཟང་ཟིང་འབུལ་བ་དང་།
ལུས་ངག་གི་རིམ་གྲོ་སྟེ་གཡོག་དང་། ཇི་ལྟར་གདམས་པ་ལས་མི་འདའ་
བར་བཀའ་བཞིན་བསྒྲུབ་པ་སྟེ། མདོ་སྡེ་རྒྱན་ལས། །བཀུར་སྟི་རྙེད་པ་དག་
དང་རིམ་འགྲོ་དང་། །སྒྲུབ་པའི་སྒོ་ནས་བཤེས་གཉེན་བསྟེན་པར་
བྱ། །ཞེས་གསུངས་པ་བཞིན་ཡིན། འོ་ན་དེ་ལྟར་དུ་བསྟེན་པ་ལ་ཕན་ཡོན་
གང་ཞིག་ཡོད་སྙམ་ན། སངས་རྒྱས་ཀྱི་གོ་འཕང་ལ་ཉེ་བ་དང་། རྒྱལ་བ་
རྣམས་དགྱེས་པ་དང་། དགེ་བའི་བཤེས་གཉེན་གྱིས་མི་འཕོངས་པ་དང་།
ངན་འགྲོར་མི་ལྟུང་བ་དང་། ལས་ངན་པ་དང་ཉོན་མོངས་པས་ཐུབ་དཀའ་
བ་དང༌། བྱང་སེམས་ཀྱི་སྤྱོད་པ་དང་མི་འགལ་ཞིང་དྲན་པ་དང་ལྡན་པས་
ཡོན་ཏན་གྱི་ཚོགས་ཇེ་མཐོ་ཇེ་མཐོར་འགྱུར་བས་གནས་སྐབས་དང་མཐར་
ཐུག་གི་དོན་ཐམས་ཅད་བདེ་བླག་ཏུ་འགྲུབ་པ་སོགས་ཕན་ཡོན་མཐའ་དང་



བྱིན་རླབས་འཇུག་པར་བྱེད་པ་བླ་མའི་རྣལ་འབྱོར་གྱི་ཁྲིད།
མུ་མེད་པར་རྡོ་རྗེ་འཆང་གིས་བཤད་པས་སྙིང་མ་རུལ་བ་རྣམས་ཀྱིས་འདི་
ལ་འབད་པར་རིགས་སོ། །གལ་ཏེ་བླ་མར་གྱུར་ཟིན་ནས་བསྟེན་ཚུལ་ཕྱིན་
ཅི་ལོག་ན་ཉེས་དམིགས་ཀྱང་འདི་འདྲ་ཡོད་དེ། ནམ་ཡང་སློབ་དཔོན་དག་
གི་ནི། །ཀུན་ཏུ་སེམས་དཀྲུག་མི་བྱ་སྟེ། །གལ་ཏེ་རྨོངས་པས་བྱས་གྱུར་
ན། །དམྱལ་བར་ངེས་པར་འཚེད་པར་འགྱུར། །མནར་མེད་ལ་སོགས་
འཇིགས་རུང་བའི། །དམྱལ་བ་བསྟན་པ་གང་ཡིན་པ། །སློབ་དཔོན་ལ་ནི་
སྨོད་པ་རྣམས། །དེར་ནི་གནས་པར་ཡང་དག་བཤད། ཅེས་ཕྱི་མ་རྣམས་
སུ་དང༌། སློབ་དཔོན་ལ་ནི་སྨོད་པ་དེ། །ཡམས་དང་འཚེ་བའི་ནད་རྣམས་
དང༌། །གདོན་དང་རིམས་དང་དུག་རྣམས་ཀྱིས། །རྨོངས་ཆེན་དེ་ནི་འཆི་
བར་འགྱུར། །རྒྱལ་པོ་མེ་དང་སྦྲུལ་གདུག་དང་། །ཆུ་དང་མཁའ་འགྲོ་རྐུན་
པོ་དང་། །གདོན་དང་ལོག་འདྲེན་རྣམས་ཀྱིས་ཀྱང་། །བསད་ནས་སེམས་
ཅན་དམྱལ་བར་འགྲོ། །ཞེས་ཚེ་འདིར་འཚེ། གཞན་ཡང་། དྭགྲ་ནག གི་
དཀའ་འགྲེལ་དུ་རྒྱུད་གཞན་གྱི་ལུང་དྲངས་པར། ཚིགས་བཅད་གཅིག་
ཙམ་ཉན་པ་ལ། གང་གིས་བླ་མར་མི་འཛིན་པ། །ཁྱི་ཡི་སྐྱེ་བ་བརྒྱར་སྐྱེས་
ནས། །དམེ་ཤ་ཅན་དུ་སྐྱེ་བར་འགྱུར། །ཞེས་གསུངས་མོད་ཀྱང་། དེ་ནི་
རྣལ་འབྱོར་པ་རྣམས་མཐོ་སར་གཡང་ཟ་བ་ཙམ་ལ་དགོངས་ཀྱི། བྱིས་པ་
ལས་དང་པོ་པ་རྣམས་ཀྱི་བླང་དོར་བྱ་བའི་ཡུལ་ནི་རེ་ཞིག་རྩ་བའི་བླ་མ་ལ་
བཟུང་ངོ་། །དེ་ལྟ་ན་བླ་མའི་རྣལ་འབྱོར་ཞེས་པ་ཡང་དམིགས་པ་ཐུན་རེ་
ཙམ་བསྒོམ་པའི་ཆོས་འབྲེལ་ལ་མི་ཟེར་གྱི། རྩ་བའི་གནད་འདི་རྣམས་ཚང་
བ་ཞིག་དགོས་སོ། །དེ་ལྟར་རང་གི་སྐལ་བ་དང་རྗེས་སུ་འཚམ་པའི་བླ་མ་
o5



སྒོ་ཆེན་བཞུགས་སོ།
དེ་ལ་སངས་རྒྱས་དངོས་ཀྱི་འདུ་ཤེས་ཀྱིས་དད་པར་བྱ་དགོས་ཏེ། དཀོན་
མཆོག་ཏ་ལ་ལའི་གཟུངས་ལས། དད་པ་སྔོན་འགྲོ་མ་ལྟར་སྐྱེད་པ་
སྟེ། །ཡོན་ཏན་ཐམས་ཅད་སྲུང་ཞིང་འཕེལ་བར་བྱེད། །ཅེས་དད་པས་ཡོན་
ཏན་མ་སྐྱེས་པ་སྐྱེད་པ་དང་། །སྐྱེས་ཟིན་གནས་པ་དང༌། གོང་ནས་གོང་
འདུ་འཕེལ་བར་གསུངས་ལ། ཆོས་བཅུ་པ་ལས་ཀྱང་། གང་གིས་འདྲེན་
པ་ངེས་འབྱུང་ལ། །དད་པ་ཐེག་པའི་མཆོག་ཡིན་ཏེ། །དེ་ཕྱིར་བློ་དང་ལྡན་
པའི་མིས། །དད་པའི་རྗེས་སུ་འབྲང་བར་བསྟེན། །མ་དད་པ་ཡི་མི་དག་
ལ། །དཀར་པོའི་ཆོས་རྣམས་མི་སྐྱེ་ཏེ། །ས་བོན་མེ་ཡིས་ཚིག་པ་ལ། །མྱུ་
གུ་སྔོན་པོ་ཇི་བཞིན་ནོ། །ཞེས་རྗེས་སུ་འགྲོ་ལྡོག་གི་སྒོ་ནས་དད་པ་ཡོན་
ཏན་ཐམས་ཅད་ཀྱི་གཞིར་གསུངས་སོ། །ཕྱག་རྡོར་དབང་བསྐུར་བའི་རྒྱུད་
ལས། གསང་བ་པའི་བདག་པོ་སློབ་དཔོན་ལ་སློབ་མས་ཇི་ལྟར་བལྟ་བར་
བྱ་ཞེ་ན། སངས་རྒྱས་བཅོམ་ལྡན་འདས་ལ་ཇི་ལྟ་བ་བཞིན་དུའོ། །ཞེས་
གསུངས་ལ། གང་ཞིག་སངས་རྒྱས་ཡིན་པར་ཤེས་ན་དེ་ལ་སྐྱོན་རྟོག་གི་
བློ་མི་འབྱུང་ཞིང་ཡོན་ཏན་སེམས་པའི་བློ་འབྱུང་བ་ལྟར། བླ་མ་ལ་ཡང་
ཆེད་དུ་བྱས་ཏེ་སྐྱོན་རྟོག་གི་བློ་རྣམ་པ་ཐམས་ཅད་དུ་འདོར་ཞིང་ཡོན་ཏན་
རྟོག་པའི་བློ་སྦྱོང་བའོ། །དེའི་ཕྱིར་རྒྱུད་དེ་ཉིད་དུ། སློབ་དཔོན་གྱིས་ནི་ཡོན་
ཏན་བཟུང་། །སྐྱོན་ནི་ནམ་ཡང་བཟུང་མི་བྱ། །ཡོན་ཏན་བཟུང་ན་དངོས་
གྲུབ་ཐོབ། །སྐྱོན་རྣམས་བཟུང་ན་དངོས་མི་འགྲུབ། །ཞེས་པ་ལྟར་བྱ་སྟེ།
བླ་མ་ཡོན་ཏན་ཤས་ཆེ་བ་ཡིན་ཡང་། དེའི་སྐྱོན་ཅུང་ཟད་ཙམ་ཡོད་པའི་
སྒོ་ནས་བརྟགས་ན་རང་གི་དངོས་གྲུབ་ཀྱི་གེགས་སུ་འགྱུར་ལ། སྐྱོན་ཤས་



བྱིན་རླབས་འཇུག་པར་བྱེད་པ་བླ་མའི་རྣལ་འབྱོར་གྱི་ཁྲིད།
ཆེ་ཡང་སྐྱོན་གྱི་ངོས་ནས་མ་བརྟགས་པར་ཡོན་ཏན་གྱི་ངོས་ནས་དད་པ་
སྦྱངས་ནས་དངོས་གྲུབ་ཀྱི་རྒྱུར་འགྱུར་ཏེ། རྒྱུད་ལས། ཏིལ་དང་སེག་མ་
འདྲེས་པ་ལ། །སེག་མ་དག་ལ་ཁྲོ་མེད་པར། །ཏིལ་བསྡུས་ནས་ནི་སྐུ་བྱུག་
བྱ། །དེ་ལྟར་བླ་མའི་ཡོན་ཏན་བཟུང་། །ཞེས་པའི་ཚུལ་དུའོ། །གལ་ཏེ་བག་
མེད་པའི་དབང་གིས་སྐྱོན་གྱི་ལོག་རྟོག་ཤོར་ན་འགྱོད་པས་བཤགས་སྡོམ་
ལ་འབད་པར་བྱ་དགོས་སོ། །དེ་བཞིན་གོམས་པ་ན་སྐྱོན་ཐན་ཐུན་ཡོད་
པར་མཐོང་ཡང་། རང་བློས་ཡོན་ཏན་གྱི་ཕྱོགས་འཛིན་པས་དད་པ ལ་
གེགས་སུ་མི་འགྲོ་སྟེ། དཔེར་ན་ཇོ་བོ་རྗེ་དབུ་མ་ཐལ་འགྱུར་པའི་ལྟ་བ་
འཛིན་ཅིང་། ཇོ་བོ་གསེར་གླིང་པ་སེམས་ཙམ་རྣམ་བདེན་པའི་ལྟ་བ་འཛིན་
པས་ལྟ་བའི་སྒོ་ནས་མཆོག་དམན་ཡོད་ཀྱང་། ཐེག་པ་ཆེན་པོའི་ལམ་རིམ་
སྤྱི་དང༌། ཁྱད་པར་བྱང་ཆུབ་ཀྱི་ཐུགས་ཁོང་ལ་བརྟེན་ནས་འཁྲུངས་པའི་
རྒྱུ་མཚན་གྱིས་གསེར་གླིང་པ་བླ་མའི་གཙོ་བོར་འཛིན་པ་བཞིན་ནོ། །ལར་
བླ་མ་སྐྱོན་ཅན་དུ་མཐོང་བ་ཡང་རང་གི་བློ་སྐྱོན་ཁོ་ན་ཡིན་པ་རབ་རིབ་ཅན་
གྱིས་ནམ་མཁའ་ལ་སྐྲ་ཤད་མཐོང་བ་ལྟ་བུ། སངས་རྒྱས་ཀྱི་འདུ་ཤེས་ལ་
གོམས་སུ་བཅུག་ན་སངས་རྒྱས་དངོས་སུ་མཐོང་བ་ཡིན་ལུགས་ཡིན་
བཞིན་པར་རྟོགས་པ་ལྟ་བུ། དེ་ལྟར་དེ་ལ་སྦྱང་བ་ཡང་དྲིན་དྲན་པའི་སྒོ་
ནས་སྦྱང་བར་བྱ་སྟེ། ཆོས་བཅུ་པ་ལས། བདག་ཡུན་རིང་དུ་འཁོར་བར་
འཁྱམས་པ་འཚོལ་བར་བྱེད་པ་དང་། ཡུན་རིང་དུ་གཏི་མུག་གིས་བསྒྲིབས་
ཤིང་གཉིད་ལོག་པའི་སད་བྱེད་དང་། སྲིད་པའི་རྒྱ་མཚོའི་ནང་དུ་བྱིང་བ་
འབྱིན་བྱེད་དང་། ལམ་ངན་པར་ཞུགས་པ་ལ་ལམ་བཟང་པོ་སྟོན་བྱེད་དང་།
95



སྒོ་ཆེན་བཞུགས་སོ།
སྲིད་པའི་བཙོན་རར་བཅིངས་པ་འགྲོལ་བྱེད་དང༌། ཡུན་རིང་པོར་ནད་
ཀྱིས་ཉམ་ཐག་པའི་སྨན་པ་དང་། བདག་འདོད་ཆགས་ལ་སོགས་པའི་མེས་
ཀུན་ཏུ་འབར་བ་ཞི་བར་བྱེད་པའི་ཆར་སྤྲིན་གྱི་འདུ་ཤེས་སྐྱེད་དེ། ཞེས་པ་
དང༌། སྡོང་པོ་བཀོད་པ་ལས་ཀྱང་། འདི་ནི་བདག་གི་དགེ་བཤེས་ཆོས་སྨྲ་
བ། །ཆོས་ཀུན་ཡོན་ཏན་ཡོངས་སུ་སྟོན་བྱེད་དེ། །བྱང་ཆུབ་སེམས་དཔའི་
སྤྱོད་ལམ་ཡོངས་སྟོན་པ། །ཡིན་ཅེས་སེམས་ཅིག་བསམས་ནས་འདིར་
འོངས་སོ། །འདི་དག་སྐྱེད་པས་བདག་གི་མ་ལྟ་བུ། །ཡོན་ཏན་འོ་མ་སྡུད་
པས་མ་མ་འདྲ། །བྱང་ཆུབ་ཡན་ལག་ཡོངས་སུ་སྦྱོང་བ་ཡིན། །དགེ་བཤེས་
འདི་དག་གནོད་པ་རྣམ་པར་བཟློག །རྒ་ཤི་མཐར་བྱེད་སྨན་པ་ལྟ་བུ་
སྟེ། །བདུད་རྩིའི་ཆར་འབེབས་ལྷ་དབང་བརྒྱ་བྱིན་འདྲ། །ཟླ་ཉ་ལྟ་བུར་
དཀར་པོའི་ཆོས་ཀྱིས་རྒྱས། །ཞི་བའི་ཕྱོགས་སྟོན་ཉི་མ་གསལ་བར་
འདྲ། །དགྲ་དང་གྲོགས་ལ་རི་བོ་འདྲ་བ་སྟེ། །རྒྱ་མཚོ་བཞིན་དུ་མི་འཁྲུགས་
སེམས་དང་ལྡན། །ཡོངས་སུ་སྐྱོང་དང་མཉན་པ་འདྲ་བ་ཞེས། །དེ་འདྲའི་
སེམས་ཀྱི་ནོར་བཟང་འདིར་འོངས་སོ། །བྱང་ཆུབ་སེམས་དཔའི་བདག་
གི་བློ་སྐྱེད་པ། །སངས་རྒྱས་སྲས་པོ་བྱང་ཆུབ་སྐྱེད་བྱེད་པ། །འདི་དག་
བདག་བཞེས་སངས་རྒྱས་བསྔགས་པ་ཞེས། །དེ་ལྟར་དགེ་བའི་སེམས་
ཀྱིས་འདིར་འོངས་སོ། །འཇིག་རྟེན་སྐྱོབ་པས་དཔའ་བོ་ལྟ་བུ་སྟེ། །དེད་
དཔོན་མགོན་དང་སྐྱབས་སུ་གྱུར་པ་ཡིན། །འདི་དག་བདག་ལ་བདེ་སྟོབས་
མིག་ཡིན་ཅེས། །དེ་འདྲའི་སེམས་ཀྱིས་དགེ་བཤེས་བསྙེན་བཀུར་
བྱེད། །ཞེས་གསུངས་པ་ལྟར། ཚིགས་སུ་བཅད་པའི་དབྱངས་ཀྱིས་ཀྱང་
96



བྱིན་རླབས་འཇུག་པར་བྱེད་པ་བླ་མའི་རྣལ་འབྱོར་གྱི་ཁྲིད།
དྲན་པར་བྱ་སྟེ། ནོར་བཟང་ནི་རང་མིང་དུ་འདོན་པ་བསྒྱུར་རོ། །མདོར་
དྲིལ་ན། བླ་མ་དེ་ཉིད་སྣང་ཚུལ་ཇི་ལྟར་སྣང་ཡང་། རྡོ་རྗེ་འཆང་ཆེན་དེ་ཉིད་
རང་རང་གི་སྐལ་བ་དང་འཚམས་པའི་དགེ་བའི་བཤེས་གཉེན་དུ་སྣང་བ་
ཁོ་ན་ཡིན་ཏེ། གུར་ལས། གང་ཕྱིར་རྡོ་རྗེ་སེམས་དཔའ་ཞེས། །དེ་ཉིད་
སློབ་དཔོན་གཟུགས་སུ་སྣང་། །འཇིག་རྟེན་ཕན་དག་དམིགས་ནས་ནི། །ཐ་
མལ་པ་ཡི་གཟུགས་སུ་གནས། །ཞེས་གསུངས་ལ། དེ་ལྟ་བུའི་བླ་མ་ཚད་
མ་ནི་སྨན་པ། དེས་བསྟན་པའི་གདམས་ངག་ནི་སྨན་ལྟ་བུ་ཡིན་པས། ཇི་
ལྟར་བཀའ་སྩལ་པ་བཞིན་དུ་མཉན་པར་བྱ་སྟེ། སྤྱོད་འཇུག་ལས། ཐ་མལ་
ནད་ཀྱིས་བཏབ་ན་ཡང་། །སྨན་པའི་ངག་བཞིན་བྱེད་དགོས་ན། །འདོད་
ཆགས་ལ་སོགས་ཉེས་བརྒྱ་ཡི། །ནད་ཀྱིས་རྟག་བཏབ་སྨོས་ཅི་
དགོས། །ཞེས་བཤད་པ་བཞིན་ནོ། །དེ་ལྟར་ལུང་རིགས་མན་ངག་དུ་མའི་
སྒོ་ནས་ངེས་པའི་ཤེས་པ་བསྐྱེད་ནས་རྣལ་འབྱོར་དུ་བྱ་བ་ལ་ཉིན་མཚན་
ཕྱེད་པར་འབད་པའི་བརྩོན་འགྲུས་བརྩམས་པས་མཆོག་གི་དངོས་གྲུབ་
ཀྱང་ཚེ་འདིར་རྙེད་པར་མི་དཀའ་ན་གཞན་ལྟ་ཅི་སྨོས་སོ། །གཉིས་པ་ལག་
ལེན་ཁྲིགས་སུ་བཀོད་པ་ནི། སྐྱབས་འགྲོ་ནས་ཡན་ལག་བདུན་པའི་བར་
སྔོན་དུ་བཏང་ལ། སྣོད་བཅུད་ཀྱི་དངོས་པོ་ཐམས་ཅད་རང་བཞིན་གྱིས་
སྟོང་པ་ཉིད་དུ་གྱུར། དེའི་མདངས་མ་འགགས་པའི་རྩལ་སྣང་ལས། པདྨ་
དང་ཉི་མའི་དཀྱིལ་འཁོར་གྱི་སྟེང་དུ། རོ་དམར་སེར་གན་རྐྱལ་དུ་འགྱེལ་
བའི་སྙིང་ཁར། རང་ཉིད་སྐད་ཅིག་གིས་རྗེ་བཙུན་རྡོ་རྗེ་རྣལ་འབྱོར་མ་སྐུ་
མདོག་དམར་མོ་ཞི་མ་ཁྲོ་ཆགས་པའི་ཉམས་ཅན། བིམྤ་ལྟར་དམར་བའི་



སྒོ་ཆེན་བཞུགས་སོ།
མཆུ་སྒྲོས་འཛུམ་པའི་བར་ནས་མཆེ་བའི་མྱུ་གུ་ཅུང་ཟད་གཙིགས་པ། སྤྱན་
གསུམ་རྣམ་པར་འགྱུར་བའི་སྨིན་མ་འཁྱོག་པོར་བསྐྱོད་པ་ཆོས་ཅན་ཀུན་
རྫོབ་ཀྱི་བདེན་པ་མཚོན་པའི་ཞལ་དང་། རྣ་ལྟག་གཡས་སུ་དུར་ཕག་ནག་
པོ་ཁྲོས་པའི་བཞིན་རས་སྤྱན་གསུམ་གྱེན་དུ་འབར་ཞིང་མཆེ་བ་བཞི་
གཟིངས་པ་ཆོས་ཉིད་དོན་དམ་པའི་བདེན་པ་མཚོན་པའི་ཞལ་མངའ་བ།
བཅུ་དྲུག་ལོན་པའི་ལང་ཚོ་དང་ལྡན་པས་གར་དགུའི་ཉམས་ལ་འཇུག་པ།
དཔལ་འབྲས་ལྟ་བུའི་ནུ་འབུར་ངོམ་ཞིང་རྐེད་སྐབས་ཀྱི་འཁྲི་ཤིང་ཕྲ་བ་
ལས་འཕྱང་བའི་འོག་པག་ལས་དྲིལ་བུ་གཡེར་ཁའི་སྒྲ་སྒྲོགས་པ། རུས་
པའི་འཁོར་ལོ་དང་། རྣ་ཆ་དང༌། མགུར་ཆུ་དང་། དོ་ཤལ་དང་། གདུ་བུས་
སྤྲས་པ། དབུ་སྐྲ་བུང་བ་ལྟར་གནག་པ་གསིལ་བུར་འཕྱང་བས་སྟོད་ཁེབས་
པ། དབུ་ལ་ཐོད་སྐམ་རྫོགས་པ་ལྔའི་ཅོད་པན་ལས་གཡས་གཡོན་དུ་དར་
དཔྱངས་གསུམ་ཁུགས་སུ་འཁྱོག་པ། ཁྲག་རྒྱུན་འཛག་པའི་མི་མགོ་ལྔ་
བཅུ་རྩ་གཅིག་གི་དོ་ཤལ་རིང་པོ་མགྲིན་པར་འཕྱང་བ། ཕྱག་གཡས་
སྡིགས་མཛུབ་དང་བཅས་པས་རྡོ་རྗེའི་གྲི་གུག་ནམ་མཁར་འཕྱར་ནས་
བགེགས་ཀྱི་ཚོགས་སྐྲག་པར་མཛད་པ། གཡོན་པས་བདུད་ཀྱི་ཁྲག་གིས་
གང་བའི་པདྨའི་སྣོད་ཐུགས་ཀར་བཟུང་ནས་བདེ་བ་ཆེན་པོའི་རོས་ཚིམ་
པར་མཛད་པ། ཡབ་ཀྱི་རང་བཞིན་ཁ་ཏཱཾ་གྲུ་མོར་བརྟེན་པ། སྐུ་སྨད་རབ་
ཏུ་རྒྱས་པའི་དབལ་སིནྡྷ་རའི་རྒྱུན་ཐིག་པའི་བྷ་གས་མཛེས་པ། ཞབས་
གཡས་མཐིལ་གཡོན་བརླ་ལ་གཏད་དེ་རོའི་སྟེང་དུ་གར་གྱིས་འགྱིང་བ།
སྐུ་ལས་མཆེད་པའི་མེ་དང་འཇའ་འོད་ཀྱི་སྤྲིན་འཕྲེང་རྣམ་པར་འཁྲུགས་



བྱིན་རླབས་འཇུག་པར་བྱེད་པ་བླ་མའི་རྣལ་འབྱོར་གྱི་ཁྲིད།
པའི་དབུས་ན་བརྗིད་པར་གྱུར་པའི་སྤྱི་མགྲིན་སྙིང་ཁ་གསུམ་དུ་ཨོཾ་ཨཱཧཱུཾ།
ལྟེ་བར་བོ་ཡིག་གི་མཐར་ཨོཾ་ཨོ་ཨོཾ་སརྦ་བུདྡྷ་ཌཱ་ཀི་ནཱི་ཡེ་བཛྲ་ཝརྞ་ནཱི་ཡེ་
བཛྲ་བཻ་རོ་ཙ་ནཱི་ཡེ་ཧཱུཾ་ཧཱུཾ་ཧཱུཾ་ཕཊ་ཕཊ་ཕཊ་སྭཱ་ཧཱ། ཞེས་པའི་སྔགས་བྱི་ངུའི་
འཕྲེང་བ་ལྟ་བུས་བསྐོར་བ་ལ་དམིགས་ནས་སྔགས་དེ་ཇི་ཙམ་ནུས་ཀྱི་
བར་དུ་བཟླས་སོ། །དེའི་སྤྱི་བོར་སེང་ཁྲི་པདྨ་ཉི་ཟླའི་སྟེང་དུ་རྩ་བའི་བླ མ་
རྡོ་རྗེ་འཆང་གི་རྣམ་པར་བཞུགས་པ་ལ་ཕྱག་རྒྱ་ཆེན་པོ་སོགས་ཁྲིད སོ་
སོའི་བརྒྱུད་པའི་བླ་མས་བསྐོར་བ། དེ་ཐམས་ཅད་ཀྱང་ངོ་བོ་ཆོས་ཉིད་དུ་
གཅིག་པ། རྣམ་པ་གང་ལ་གང་འདུལ་གྱི་སྐུར་སྣང་བ། ཐུགས་རྗེ་ལ་བྲི་
གང་མེད་པ། འཕྲིན་ལས་ལ་ཆེ་ཆུང་མེད་པ། རྫོགས་པའི་སངས་རྒྱས་ཉག་
གཅིག་ཏུ་བསྒོམས་པ་ལ། བདག་གིས་ལུས་དང་ལོངས་སྤྱོད་ཐམས་ཅད་
དང་། །མཁའ་དང་མཉམ་པའི་འགྲོ་བ་མ་ལུས་པ། །སྐྱེས་མཆོག་ཁྱེད་ཀྱི་
འབངས་སུ་འབུལ་ལགས་ན། །ཐུགས་རྗེས་དགོངས་ལ་བཞེས་ནས་བསྐྱབ་
ཏུ་གསོལ། །ཞེས་སྙིང་ཐག་པ་ནས་ལིངས་ཀྱིས་ལྟོས་མེད་དུ་ཕུལ། ཕར་
ཐིམ་འགྲོ་བ་ལྟ་བུ། ཚུར་འབྲལ་མི་ཕོད་པ་ལྟ་བུའི་མོས་གུས་ཚད་མེད་པའི་
ངང་ནས་སྐད་གདངས་སྙན་པོས། ན་མོ་མཧཱ་མུ་དྷཱ་ཡ། སྐུ་གསུམ་གྱི་འབྲས་
བུ་སྨིན་པའི་ས། །གནས་འོག་མིན་ཆོས་ཀྱི་ཕོ་བྲང་ན། །ཆོས་སྐུ་རྡོ་རྗེ་
འཆང་ཆེན་ལ་གསོལ་བ་འདེབས། ཞེས་སོགས་ཤམ་བུ་དང་བཅས་པས་
སེམས་རྒྱུད་འཁུལ་ངེས་པའི་གསོལ་བ་ཕུར་ཚུགས་སུ་བཏབ་པས། བླ་མ་
འོག་མ་འོག་མའི་མོས་གུས་ཀྱིས་གོང་མ་གོང་མ་འོད་དུ་ཞུ་ནས་རྩ་བའི་
བླ་མ་ལ་ཐིམ། དེའི་སྨིན་མཚམས་ནས་སྐུའི་བྱིན་རླབས་འོད་ཟེར་དཀར་



སྒོ་ཆེན་བཞུགས་སོ།
པོ་ཀུནྡའི་སྣལ་མ་ལྟ་བུ་བྱུང་བ་བདག་གི་སྨིན་མཚམས་སུ་ཞུགས་པས་
ལུས་ཀྱི་དྲི་མ་སྦྱངས། བུམ་དབང་ཐོབ། སྤྲུལ་སྐུའི་ས་བོན་བཞག བླ་མའི་
མགྲིན་པ་ནས་གསུང་གི་བྱིན་རླབས་འོད་ཟེར་དམར་པོ་པདྨ་རཱ་གའི་འཕྲེང་
བ་ལྟ་བུ་བྱུང་བ་བདག་གི་མགྲིན་པར་ཞུགས་པས་ངག་གི་དྲི་མ་སྦྱངས།
གསང་དབང་ཐོབ། ལོངས་སྤྱོད་རྫོགས་སྐུའི་ས་བོན་བཞག བླ་མའི་ཐུགས་
ཀ་ནས་ཐུགས་ཀྱི་བྱིན་རླབས་འོད་ཟེར་སྔོན་པོ་ཨུཏྤལའི་ཞགས་པ་ལྟ་བུ་
བྱུང་བ་བདག་གི་སྙིང་ཁར་ཞུགས་པས་ཡིད་ཀྱི་དྲི་མ་སྦྱངས། ཤེར་དབང་
ཐོབ། ཆོས་སྐུའི་ས་བོན་བཞག བླ་མའི་ལྟེ་བ་ནས་ཡེ་ཤེས་ཀྱི་བྱིན་རླབས་
གཞའ་ཚོན་ལྟ་བུ་བྱུང་བ་བདག་གི་ལྟེ་བར་ཞུགས་པས་ཡེ་ཤེས་ཀྱི་དྲི་མ་
སྦྱངས། ཚིག་དབང་ཐོབ། ངོ་བོ་ཉིད་སྐུའི་ས་བོན་བཞག མཐར་མོས་གུས་
གདུང་པ་གཅིག་བྱས་པས་བླ་མ་རྡོ་རྗེ་འཆང་གདན་ཁྲི་དང་བཅས་པ་འོད་
ཀྱི་ཕུང་པོར་ཞུ་ནས་རང་ལ་ཐིམ་པའི་ངང་ལ་འདས་པར་མི་མནོ། མ་འོངས་
པར་མི་བསམ། ད་ལྟ་བ་ལ་མི་དཔྱད་པ་རང་བབས་དེ་ཀར་ལྷོད་དེ། ཤིགས་
སེ། འབོལ་ལེར་བཞག མཐར་དགེ་བ་བྱང་ཆུབ་ཏུ་ཡོངས་སུ་བསྔོ་བ་སྟེ་
བྱིན་རླབས་འཇུག་པར་བྱེད་པ་བླ་མའི་རྣལ་འབྱོར་གྱི་ཁྲིད་དོ། །དེ་ལྟར་
སྔོན་འགྲོ་བཞི་སྦྱོར་ལ་ཁྲིད་ཀྱི་སྔོན་འགྲོ་དང་ཐུན་གྱི་སྔོན་འགྲོ་ཞེས་གཉིས་
སུ་མཛད་པ་དཀར་བརྒྱུད་གོང་མའི་ཕྱག་བཞེས་ཡིན་ལ། དེའི་གོ་དོན་ཀྱང་
ཐོག་མར་སློབ་མ་ཉམས་ཁྲིད་ཀྱི་ལམ་དུ་བཀྲི་བའི་ཚེ། སྐྱབས་འགྲོ་ནས་
བླ་མའི་རྣལ་འབྱོར་གྱི་བར་རང་རང་གི་ཐད་སོ་ཐད་སོར་རུས་འདོན་གྱིན་
ཁྲིད་པ་དང་། ཉམས་ལེན་དངོས་གཞིའི་དུས་སུ་ཐུན་སོ་སོའི་སྔོན་དུ་བཞི་
100



བྱིན་རླབས་འཇུག་པར་བྱེད་པ་བླ་མའི་རྣལ་འབྱོར་གྱི་ཁྲིད།
ཀ་ཚང་བ་རེ་དགོས་པས་ཐུན་གྱི་སྔོན་འགྲོ་ཟེར་བ་ལགས། ཁྲིད་འདེབས་
དུས་ཐུན་མོང་གི་སྔོན་འགྲོ་དང་ཐུན་མོང་མ་ཡིན་པའི་སྔོན་འགྲོ་སྤགས་
ཀྱིན་ནན་ཏན་དུ་བཤད་ན་ལེགས་ཤིང་ཟབ་ལ། ཁྱབ་བདག་རྡོ་རྗེ་སེམས་
དཔའི་ངོ་བོར་ཞུགས་པ་རྗེ་བཙུན་ངག་དབང་བཟང་པོའི་ཞབས་ཀྱིའང་
དགོངས་པ་ཡིན་ནོ།། །། །
ད་ནི་སྔོན་འགྲོའི་ཁྲིད་ཚར་བ་དང་མ་ཚར་བའི་མཚམས་དབྱེ་བར་
བྱ་སྟེ། ཐོག་མར་དལ་འབྱོར་གྱི་མི་ལུས་རྙེད་དཀའ་ཞིང་དོན་ཆེ་བར་གོ་
ནས་ཆུད་ཟོས་སུ་གཏོང་བར་ཕངས་པའི་བསམ་པས་མི་ལུས་དོན་ཅན་དུ་
སྤྱོད་ན་དལ་འབྱོར་རྙེད་དཀའི་ཁྲིད་ཚར། ད་དུང་དོན་མེད་གྱི་ནར་འབྱམས་
ན་མ་ཚར། འཆི་བ་སྙིང་ལ་ཟུགས་པས་ཚེ་འདིའི་སྣང་ཤས་ལོག་ན་འཆི་བ་
མི་རྟག་པའི་ཁྲིད་ཚར། ད་དུང་འཇིག་རྟེན་གྱི་ཤོམ་ར་ལྡིངས་ན་མ་ཚར། རྒྱུ་
འབྲས་ལ་ངེས་པ་རྙེད་ནས་དགེ་སྡིག་གི་བླང་དོར་བྱེད་ན་ལས་རྒྱུ་འབྲས་ཀྱི་
ཁྲིད་ཚར། ངེས་ཤེས་མ་སྐྱེས་པར་ནག་པོ་ཁ་འབྱམས་ན་མ་ཚར། འཁོར་
བ་མཐའ་དག་སྡུག་བསྔལ་གྱི་རང་བཞིན་དུ་ཤེས་ནས་དེ་སྤོང་འདོད་ཀྱི་
ངེས་འབྱུང་གཤའ་མ་སྐྱེས་ན་འཁོར་བའི་ཉེས་དམིགས་བསམ་པའི་ཁྲིད་
ཚར། སྐྱོན་མཚང་མ་རིག་པས་འཁོར་བར་བསྒྲུབ་ན་མ་ཚར། དེ་བཞིན་དུ།
དཀོན་མཆོག་གསུམ་ལ་ཡིད་ཆེས་ཀྱིས་སྐྱབས་སུ་འཛིན་ཅིང་འགྲོ་ཀུན་ཕ་
མར་ཤེས་པའི་དྲིན་ལན་འཇལ་ན་སྐྱབས་འགྲོ་སེམས་བསྐྱེད་ཀྱི་ཁྲིད་ཚར།
ལྡོག་ན་མ་ཚར། སྐུལ་བྱེད་ཀྱི་གཟུངས་ལས་བཤད་པའི་སྡིག་ལྟུང་དག་
རྟགས་བྱུང་ན་རྡོར་སེམས་བསྒོམ་བཟླས་ཀྱི་ཁྲིད་ཚར། ལྡོག་ན་མ་ཚར།
101



སྒོ་ཆེན་བཞུགས་སོ།
མདོ་རྒྱུད་གཞན་དུ་བཤད་པའི་ཚོགས་རྫོགས་རྟགས་བྱུང་ན་མཎྜལ་གྱི་
ཁྲིད་ཚར། ལྡོག་ན་མ་ཚར། རྒྱུད་སྡེ་ལས་བཤད་པའི་བྱིན་རླབས་ཞུགས་
རྟགས་བྱུང་ན་བླ་མའི་རྣལ་འབྱོར་གྱི་ཁྲིད་ཚར། ལྡོག་ན་མ་ཚར། ཚར་
ཞེས་པའི་དོན་རྒྱུད་ལ་སྐྱེས་པ་དང་། ལྡོག་ན་ཞེས་དེའི་ལོག་ཕྱོགས་ཏེ་མ་
སྐྱེས་པ་ལ་ངོས་འཛིན་ཏོ། །ཁོ་བོ་ངག་དབང་སངས་རྒྱས་རྡོ་རྗེས་ཐུན་མོང་
གི་སྔོན་འགྲོ་ཐར་ལམ་མཆོག་གི་ཐེམ་སྐས་ཞེས་བྱ་བའི་ཟིན་བྲིས་ཤིག་སྔ་
མོ་ནས་བཀོད་ཀྱང་རྣམ་པར་གཡེང་བའི་གཞན་དབང་གིས་འཕྲོ་ཅན་དུ་
ལུས་པ། སླད་ཀྱི་གྲོགས་པོ་ཤེས་ལྡན་དབང་པོས་ཤོང་དཀར་རྩེད་མོའི་
ཡོན་དང་བཅས་བསྐུལ་བས་རྐྱེན་བྱས་ཏེ། ཐུན་མོང་མ་ཡིན་པའི་སྔོན་འགྲོ་
འདི་བཀའ་དགོངས་འགྲེལ་དང་བཅས་པ་ལས་འོས་རིགས་ཙམ་བཏུས་ཀྱི།
རང་ལུགས་ཀྱི་བླ་མའི་ལུང་འདྲེན་མང་ན་ཨ་ཕ་ལགས་ཀྱི་བཞེས་ཞལ་ལྟ་
བུར་གྲུབ་མཐའ་འཛིན་པ་གཞན་གྱི་དགོངས་སྲིད་དམ་སྙམ་རེ་ཞིག་བཏང་
སྙོམས་སུ་བཞག་གོ ། བླུན་པོའི་ངག་གི་སྲད་བུ་ལ་བརྒྱུས་པའི། །གཏི་ཐུག་
ཁྲིགས་ཀྱི་འཕྲེང་བ་མི་མཛེས་ཀྱི། །དབྱངས་ཅན་མགུལ་དུ་གདགས་འོས་
རིན་པོ་ཆེའི། །དོ་ཤལ་འདི་ནི་བློ་གསལ་རྒྱན་དུ་ལོངས། །བཀྲ་ཤིས།། །།
102



པར་བྱང་སྨོན་ཚིག
ཐུབ་དབང་པཎ་གྲུབ་སྲས་དང་བཅས་པ་ཡིས།།
ལེགས་གསུང་ལམ་བཟང་དྲི་མེད་ཀེ་ལ་ཤ།།
བུ་སློབ་དད་བརྩོན་ཉི་གཞོན་གྱིས་བསྐུལ་བས།།
འགྲོ་ཁམས་སྣ་ཚོགས་མོས་ངོར་ཉེར་འབབ་ཀླུང་།།
ཆོས་ཚུལ་རྒྱ་མཚོ་ལས་བྱུང་པུསྟ་ཀ།།
པར་དུ་བསྐྲུན་པའི་རྣམ་དཀར་ཕུང་པོའི་མཐུས།།
རྒྱལ་བསྟན་མི་ནུབ་སྲིད་མཐའི་བར་དུ་གནས།།
དེ་འཛིན་སྡེ་ཚོགས་སྡོམ་གསུམ་ཁྲིམས་ཀྱིས་མཛེས།།
ཐོས་བསམ་སྒོམ་ལ་རྟག་ཏུ་འགྲུས་པ་ཡིས།།
ཡངས་པའི་རྒྱལ་ཁམས་ཐབས་ཅད་གང་བ་དང་།།
དེའི་མཐུས་སྙིགས་ལྔའི་རྒུད་ཚོགས་དང་བྲལ་ཞིང༌།།
འཇིག་རྟེན་རྫོགས་ལྡན་དཔལ་ལ་སྤྱོད་གྱུར་ཅིག།
དཔལ་འབྲུག་པའི་གདམས་ཟབ་གཅེས་སྐྱོང་ཁང་ནས་བསྐུལ་ངོར་མདོ་
ཁམས་དགུ་མིང་པས།



ཐུགས་རྗེ་ཆེ་ཞུ།
རྟེན་འབྱུང་གི་རྒྱ་ལས་ཅི་ཡང་འགོང་དུ་མེད་པ་ཡིད་ལ་བཅགས་
ཏེ། དེབ་འདི་ཉིད་དཔར་སྐྲུན་ཐད་དངོས་ཤུགས་བརྒྱུད་གསུམ་ནས་ལྷག་
བསམ་ཟོལ་མེད་ཀྱིས་རོགས་རམ་དང་གཞོགས་འདེགས་མཐུན་འགྱུར་
དང་རྒྱབ་སྐྱོར་གནང་མཁན་ཡོངས་ལ་ངེད་༼དཔལ་འབྲུག་པའི་གདམས་
ཟབ་གཅེས་སྐྱོང་ཁང་༽གི་རྩོམ་སྒྲིག་པས་སྙིང་ཁོང་ནས་བཀའ་དྲིན་དང་
ཐུགས་རྗེ་ཆེ་ཞེས་ཞུས་པ་ཡིན།
